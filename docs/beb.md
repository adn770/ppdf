# Nomenclatura

## Notació dels daus

La notació **dX**, on “***X***” és el nombre de cares del dau, es fa servir en aquest llibre per descriure els daus dels jocs de rol. Així **d6** és un de sis cares, **d20** de vint, etc.

Quan cal tirar diversos daus i sumar-ne els resultats, la quantitat s'indica abans de la “**d**”; per exemple, **3d6** vol dir tirar tres daus de sis cares (o el mateix dau tres cops) i sumar-ne els resultats. Si s'escriu, “**3d6+2**” llavors indica llançar tres daus de sis cares al final afegir-hi 2\.

#### Tirades X-en-6 i X-en-20

Són per especificar una probabilitat d'èxit de **X-en-Y**. Per exemple, 2-en-6, 12-en-20, etc.; significa que s'ha de tirar un dau de ***“Y”*** cares i es té èxit quan el resultat és menor o igual a “***X***”. Per exemple, quan s'indica una probabilitat de 2-en-6 i es té èxit quan el resultat de la tirada del dau de sis cares és un “**1**” o un “**2**” i és un fracàs quan és per sobre.

## Termes

#### Director de joc (DJ)

També anomenat ***àrbitre***, ***narrador***, ***dungeon master*** o simplement ***master***, és el jugador que explica i facilita la interacció amb el món de joc, és qui narra l'aventura, descriu l'entorn i en decideix la reacció de les criatures a les accions dels personatges. Igualment, és qui aplica les regles i en resol les possibles disputes.

#### Jugadors

Els altres participants, cada jugador sol conduir i interpretar un únic personatge.

#### Personatge jugador (PJ)

El personatge conduït i interpretat per un jugador.

#### Personatge no jugador (PNJ)

Qualsevol altre personatge que interactua amb els ***personatges*** dels jugadors durant el joc, que són interpretats i conduïts pel ***director de joc***.

#### Grup

El grup de ***personatges*** que van junts d'aventures.

#### Aventura

Una sèrie d'una o més sessions de joc en les que el grup s'involucra en una trama o explora una ubicació.

#### Campanya

Una corrua d'aventures encadenades, que solen implicar un grup de personatges estable i un únic món de joc.

#### Punts d'habilitat

Les habilitats: ***força*** (abreujat FOR), ***destresa*** (DES), ***constitució*** (CON), ***intel·ligència*** (INT), ***saviesa*** (SAV), i ***carisma*** (CAR) que descriuen les característiques tant físiques com mentals del personatge.

#### Classe

Descriu els trets físics, les competències, els talents, els idiomes que coneix, amb quines armes i armadures pot lluitar o quants encanteris pot llançar el personatge.

#### Nivell

L'experiència es representa pel nivell, començant al primer i avançant superant les aventures. En assolir un nivell nou es pot obtenir noves capacitats i poders.

#### Punts d'experiència (PX)

L'avanç del personatge s’obté dels punts d'experiència atorgats pel DJ després de cada sessió i es puja de nivell quan s'ha acumulat la quantitat de punts definida per la classe.

#### Alineació (AL)

Els personatges es poden alinear amb un dels tres principis còsmics universals: legalitat, neutralitat o caos, i això en determina com la màgia influeix en ells. Aquest aspecte es pot fer servir com a pauta per interpretar el comportament del personatge.

#### Punts de cop (pc)

És una mesura abstracta de la capacitat per entomar i evitar els cops, tots els éssers en tenen un ***nombre màxim*** que augmenta amb l'experiència i un ***nombre actual***, dels que se'n fa el seguiment per separat. Quan es pren dany els punts actuals minven, i es poden recuperar amb la curació màgica o el descans, però mai per sobre del valor màxim.

#### Daus de cop (DC)

El tipus i nombre de daus que es fan servir per calcular els punts de cop màxims del personatge que venen determinats per la classe i el nivell.

#### Classe d'armadura (CA)

És la capacitat del personatge per evitar el dany en combat que depèn de la mena d'armadura que porti i del modificador de ***destresa***; com més alta sigui la CA millor és la defensa.

#### La bonificació a l'atac (BA)

Representa l'expertesa del personatge en les arts del combat i augmenta proporcionalment a cada nivell.

#### Tirada d'atac 

És la tirada que es fa per decidir si es pot colpir a un oponent en un atac, superant la seva defensa (CA).

#### Tirada de salvació o simplement salvació

La capacitat del personatge per evitar veure's afectat per certs tipus de perills o disminuir-ne el dany. Se'n defineixen cinc categories: mort ***“M”*** (o metzina), varetes ***“V”***, paràlisi ***“P”*** (o petrificació), atacs d'alè ***“A”***, encanteris ***“E”*** (ceptres o bastons màgics). Depèn de la classe i milloren amb les pujades de nivell.

#### Tirada de moral (opcional)

Es fa per decidir el comportament (fugir o continuar lluitant) de les criatures durant un combat.

#### Factor de moviment (MV)

La velocitat a la qual un personatge pot moure's quan explora, viatja o lluita. Es descriu per un factor de moviment base i un factor de moviment d'encontre assenyalat entre parèntesis. El factor per defecte és 120' (40'); un factor base de 120' i un factor d'encontre de 40'.

# Personatges

## Creació de personatges

#### 1\. Tira les puntuacions d'habilitat

Tira 3d6 en ordre per a cada habilitat: ***força***, ***destresa***, ***constitució***, ***intel·ligència***, ***saviesa*** i ***carisma***.

##### Ajustar les puntuacions d'habilitat (opcional)

Fins a dos cops, pots intercanviar els punts de dues habilitats i ajustar el personatge al teu gust. Per exemple, si vols jugar amb un ***lladre*** i tens un valor baix a ***destresa*** la pots intercanviar amb una altra habilitat on hi hagi un valor més alt.

##### Personatges deficients (opcional)

Pots començar de nou quan els resultats són molt baixos; per exemple, un 8 o menys en cada habilitat o una puntuació extremadament baixa en una d'elles.

#### 2\. Anota els modificadors per habilitat

Anota els modificadors de les habilitats del personatge segons aquesta taula ⇨.

#### 3\. Tria una classe

Tria una de les classes tenint en compte els requisits mínims en els punts d'habilitat.

#### 4\. Tirades de salvació, encanteris i talents de classe

Anota qualsevol talent que tingui el personatge per la seva classe i les tirades de salvació. Si el personatge té un llibre d'encanteris, anota quins encanteris conté.

#### 5\. Tira pels punts de cop

Determina quants punts de cop màxims té el personatge tirant el dau indicat per a la classe triada i suma el modificador per ***constitució***. Sempre es comença amb almenys 1 punt de cop.

##### Màxim al primer nivell (regla opcional)

Per tal d'augmentar la supervivència dels personatges de primer nivell, en comptes de tirar el dau de cop, simplement anota el resultat màxim possible.

#### 6\. Anota els idiomes coneguts

La classe del personatge i la ***intel·ligència*** determinen els idiomes coneguts a més del comú.

#### 7\. Compra l'equipament

El personatge comença amb 3d6×10 peces d'or que pot fer servir per adquirir l'equipament inicial.

**Recorda:** La classe que hagis triat pot restringir l'ús d'algun equipament; per exemple, armes i armadures.

#### 8\. Anota la classe d'armadura

La CA de l'armadura modificada amb la ***destresa***.

##### Sense armadura

Quan no es porta cap armadura la CA base és 10\.

#### 9\. Tria l'alineació (opcional)

Decideix amb quina esfera còsmica està alineat el personatge i anota-ho a la fitxa.

#### 10\. Tocs finals 

Tria-li un nom i anota que és al primer nivell, amb zero punts d'experiència i ja pot començar l'aventura\!

## Habilitats

### Força

Descriu el múscul i el poder físic; afecta el combat. 

\- **Lluita cos a cos:** el modificador s'aplica tant a les tirades d'atac com a les de dany (mínim un punt de dany) per les armes de lluita cos a cos. 

\- **Obrir portes:** s'afegeix el modificador a la probabilitat d'èxit per obrir una porta travada.

### Destresa

La coordinació ull-mà, l'agilitat, els reflexos i l'equilibri que pot millorar les habilitats d'algunes classes.

\- **CA:** modifica la classe d'armadura del personatge.

\- **Projectils:** s'aplica a les tirades d'atac amb les armes a distància, però no a les de dany.

\- **Iniciativa:** modifica la del personatge si es fa servir la regla opcional per iniciativa individual.

### Constitució

En representa la salut, el vigor i la resistència. Clau per a totes les classes perquè n'augmenta la capacitat de sobreviure i resistir alguns efectes màgics.

\- **Punts de cop:** s'aplica quan es tiren els punts de cop (és a dir, al primer nivell i cada vegada que es puja de nivell) i sempre s'obté un punt de cop com a mínim.

### Intel·ligència

És una mesura dels coneixements del personatge i la seva capacitat d'aprenentatge abans de començar el joc; no en mesura la seva memòria ni la capacitat de resoldre enigmes; l'enginy del jugador és el que s'ha de fer servir per a aquestes situacions.

\- **Idiomes parlats:** el valor del modificador indica el nombre d'idiomes addicionals que parla el personatge.

\- **Alfabetització:** indica la capacitat del personatge per llegir i escriure la llengua materna.

### Saviesa

Descriu la força de voluntat, el sentit comú, la percepció, la intuïció i la connexió del personatge amb l'univers.

\- **Salvació contra màgia:** s'aplica a les tirades de salvació contra els efectes màgics. Normalment, no s'inclou per les tirades de salvació contra els atacs d'alè, però pot aplicar-se a qualsevol altra categoria.

### Carisma

La personalitat, oratòria i habilitat per liderar.

\- **Reacció dels PNJ:** s'aplica el modificador per ***carisma*** a la contractació de jornalers i mercenaris, o també quan s'interactua amb criatures.

## Alineació (opcional)

Tots els éssers vius, tant els personatges i els PNJ com les criatures, normalment segueixen una de les tres filosofies de comportament anomenades alineacions.

**Legal (o legalitat):** defensen la justícia, les lleis i la veritat, creuen en el sacrifici personal pel bé comú i creuen en el benestar de la majoria per sobre de l'individual.

**Neutral (o neutralitat):** creuen en l'equilibri entre les idees de la llei i el caos, tendeixen a fer tot allò que els calgui a si mateixos i poden cometre actes tan “bons” com “malvats” per tal d'aconseguir els seus propis objectius; generalment no posaran les necessitats d'altres per davant de les pròpies.

**Caòtic (o caos):** aquests estan en directa oposició a la llei, no s'hi pot confiar, ja que solen actuar de maneres “malvades” i tan sols pensen en si mateixos.

### Revelar l'alineació

El jugador ha d'informar el director de joc sobre quina és l'alineació del seu personatge, però no ho ha de compartir mai amb els altres jugadors.

### Interpretar l'alineació

A l'hora de decidir les accions del seu personatge, els jugadors han d'intentar adherir-se a l'alineació triada, així i tot, tan sols s'ha de fer servir com una pauta per construir el personatge i mai ha de fer-se servir de tal manera que ell o el grup mori. No pot ser l'excusa que permeti enfrontaments entre els jugadors.

## Riquesa

Els personatges amb èxit acumulen fortunes amb el tresor recuperat a les aventures. Aquestes prenen moltes formes, però sovint la més útil són els diners.

### Monedes

La moneda més comuna és la peça d'or, així i tot, també n'hi ha d'altres metalls.

|  | 1 pp | 1 po | 1 pe | 1 pa | 1 pc |
| :---: | :---: | :---: | :---: | :---: | :---: |
| **Valor en pp** | 1 | 1/5 | 1/10 | 1/50 | 1/500 |
| **Valor en po** | 5 | 1 | 1/2 | 1/10 | 1/100 |
| **Valor en pe** | 10 | 2 | 1 | 1/5 | 1/50 |
| **Valor en pa** | 50 | 10 | 5 | 1 | 1/10 |
| **Valor pc** | 500 | 100 | 50 | 10 | 1 |

**pp:** peça de platí; **po:** peça d'or; **pe:** peça d'electrum; **pa:** peça d'argent; **pc:** peça de coure

### Monedes inicials

Els personatges comencen a jugar amb 3d6×10 peces d'or que poden fer servir per comprar l'equipament.

## Idiomes

Depenen de la classe, el món de joc i tots parlen el comú, tanmateix, els que tenen una ***intel·ligència*** més alta poden aprendre'n d'altres.

### El comú

És l'idioma més usat entre les espècies intel·ligents. Totes les races de personatge i algunes criatures són capaces de parlar el comú.

### Altres idiomes

En els mons de joc, moltes criatures intel·ligents tenen el seu idioma propi que alguns personatges poden aprendre. Per exemple:

| centauric dialecte humà doppelgänger dragonès èlfic gargòlic  gegantés gnòlic gnòmic  granyotic goblinès hàrpic | hobgoblinès kobold llangardànic medúsic minotàuric mitgenc nanenc ogrès òrquic osgonès  silvà trolès |
| :---- | :---- |

#### Llegir i escriure

| Intel·ligència | Alfabetització |
| :---: | :---: |
| **3** | Incapaç de llegir o escriure, i xampurrejar la llengua materna. |
| **4-5** | Incapaç de llegir o escriure. |
| **6-8** | Pot escriure paraules simples en la llengua materna. |
| **9-12** | Pot llegir i escriure la llengua materna. |
| **13-15** | Pot llegir i escriure un idioma, i en coneix un d'addicional. |
| **16-17** | Pot llegir i escriure un idioma, i en coneix dos d'addicionals. |
| **18** | Pot llegir i escriure un idioma, i coneix tres d'addicionals. |

## Experiència

Els que sobreviuen l'aventura se'ls atorga punts d'experiència (PX) pel tresor i les criatures superades.

### Pujar de nivell

Si un personatge té els punts d'experiència per assolir un nou nivell, cal revisar la descripció de la classe i actualitzar la fitxa amb les millores a les tirades de salvació, la bonificació d'atac, el nombre d'encanteris que pot preparar, etc. També es tira el dau de cop (modificat per la ***constitució*** si s'escau) i s'afegeix el resultat al nombre de punts de cop actual i màxim.

### El màxim de PX en una sessió

Els personatges no poden avançar més d'un nivell per sessió. Qualsevol excés de punts d'experiència que faria pujar un personatge dos o més nivells de cop es perd i el personatge es queda un punt d'experiència per sota del nivell següent.

# Equipament

#### Equip d'aventura

| Objecte | Preu |
| :---- | :---: |
| Aigua beneïda, un vial | 25 po |
| Alls, tres cabeces | 5 po |
| Benes curatives (1d2 punts de cop, 3 torns) | 10 po |
| Bota o ampolla de vidre buida | 1 po |
| Caixa d'esca (amb pedrenyera i acer) | 3 po |
| Campana | 3 po |
| Corda de cànem, 50 peus | 1 po |
| Corda de seda, 50 peus | 10 po |
| Eines de lladre | 25 po |
| Espelma, una dotzena | 1 po |
| Estaques (tres) i maça de fusta | 3 po |
| Flascó buit | 1 pa |
| Galleda | 1 po |
| Ganxo d'escalada | 25 po |
| Guix, un saquet | 1 po |
| Llanterna | 10 po |
| Llibre d'encanteris (100 pàgines) | 25 po |
| Manta d'hivern | 1 po |
| Martell petit d'acer | 2 po |
| Matallops, un menat | 10 po |
| Mirall de mà d'acer polit | 5 po |
| Motxilla | 5 po |
| Obriülls, un saquet | 1 po |
| Oli, un flascó | 2 po |
| Pal de fusta de deu peus | 1 po |
| Pala | 15 po |
| Palanca | 10 po |
| Pergamí, un full | 1 po |
| Piquetes de ferro (12) | 1 po |
| Ploma i tinta (fins a 10 encanteris) | 15 po |
| Poció de curació (1d6 punts de cop) | 100 po |
| Racions de viatge per set dies | 15 po |
| Racions estàndard per set dies | 5 po |
| Sac gran (1) o petit (2) | 2 po |
| Sac de dormir | 1 po |
| Símbol sagrat de fusta | 1 po |
| Símbol sagrat de plata | 25 po |
| Torxes (6) | 1 po |
| Vi (2 pintes) | 2 po |
| Xiulet per fer senyals | 1 pa |

**Aigua beneïda:** per una persona santa que sovint es fa servir en alguns rituals religiosos o per infligir ​​dany a monstres no-morts, i tan sols reté el seu poder en els vials especials en què es beneeix.

**Bota:** de cuir que pot contenir fins a 2 litres de líquid.

**Caixa d'esca:** es fa servir per fer foc i encendre torxes, amb 2-en-6 possibilitats d'èxit per assalt i cal dedicar-hi un torn.

**Campana:** útil per parar paranys del tipus alarma. 

**Corda:** aguanta el pes d'aproximadament tres éssers de mida humana; la de seda és més prima i lleugera.

**Eines de lladre:** necessàries desactivar paranys i per obrir panys. Inclou: rossinyols, una serra de metall, un martellet, puntes d'acer, tenalles, tisores, etc.

**Espelma:** capaç d'il·luminar en un radi de 5 peus i cremar durant 6 torns (1 hora). 

**Estaques i maça de fusta:** tres estaques de 18 polzades de llarg són molt útils contra els vampirs.

**Ganxo d'escalada:** d'acer amb tres o quatre puntes que s'utilitza per llançar i ancorar una corda.

**Guix:** útil per marcar a terra i a les parets de pedra.

**Llanterna:** il·lumina en un radi de 30 peus, protegeix la flama dels corrents d'aire i es pot cobrir per amagar la llum. Crema un flascó d'oli cada quatre hores (24 torns).

**Martell:** eina que es pot emprar per a la construcció o com a maça per piquetes de ferro o estaques de fusta.

**Matallops (o acònit):** és una herba que pot repel·lir els licantrops. Cal colpejar en un combat cos a cos.

**Mirall:** petita peça d'acer polit molt útil per reflectir un atac de mirada o espiar a les cantonades.

**Motxilla:** que pot contenir fins a 400 monedes. Es pot portar a l'esquena per tenir les mans lliures.

**Obriülls:** petita arma de ferro amb quatre punxes disposades perquè en quedi una enlaire. S'escampen per terra per tal d'alentir i ferir als perseguidors. Un saquet cobreix una àrea de deu peus quadrats. Les criatures que lluiten o es mouen per l'àrea han de fer una ***tirada de salvació contra arma d'alè*** (+2 amb calçat reforçat) o patir 1d4 punts de dany.

**Oli:** un flascó alimenta una llanterna durant quatre hores (24 torns) o es pot usar com una arma.

\- **Llançament:** es pot encendre un flascó i llançar-lo.

\- **Toll:** l'oli cobreix un diàmetre de tres peus de terra. S'encén i crema durant 1 torn, danyant a qualsevol personatge o criatures en moviment a través del toll.

\- **Invulnerabilitat:** l'oli encès no perjudica les criatures que tenen un atac de flama natural.

**Pal de fusta de deu peus:** fa 2 polzades de gruix. És útil per colpir i activar objectes sospitosos a la masmorra.

**Palanca:** sòlida de ferro i de dos o tres peus de llarg que es pot fer servir per forçar portes o per obrir altres objectes semblants.

**Piquetes de ferro:** es poden fer servir per falcar les portes perquè restin obertes o tancades, com a clau per lligar-hi una corda, etc.

**Racions de viatge:** aliments secs i conservats que es poden dur en viatges llargs on es preveu que pot costar trobar menjar fresc.

**Racions estàndard:** aliments frescos sense conservar.

**Sacs:** que pot contenir fins a 600 monedes els grans i fins a 200 monedes els petits.

**Sac de dormir:** jaç enrotllable que proporcionen confort quan cal dormir al ras.

**Símbol sagrat:** un practicant de la màgia divina està obligat a dur un símbol sagrat de la seva deïtat que pot ser de fusta o de plata. Cada religió té el seu símbol.

**Torxa:** pot cremar durant 1 hora (6 torns), il·luminant clarament un radi de 30 peus.

# Armes i armadures

#### Armes

| Objecte | Dany | Preu (po) | Qualitats | Pes en monedes |
| :---- | :---: | :---: | :---- | :---: |
| Alabarda | 1d10 | 7 | Clavar, cos a cos, a dues mans | 150 |
| Arc curt | 1d6 | 15 | Projectils (5'-50' / 51'-100' / 101'-150'), a dues mans | 30 |
| Arc llarg | 1d6 | 40 | Projectil (5'-70' / 71'-140' / 141'-210'), a dues mans | 30 |
| Ballesta | 1d6 | 30 | Projectils (5'-80' / 81'-160' / 161'-240'), recarrega, a dues mans | 60 |
| Bastó | 1d4 | 2 | Contundent, cos a cos, lent, a dues mans | 40 |
| Daga | 1d4 | 3 | Cos a cos, projectil (5'-10' / 11'-20' / 21'-30') | 10 |
| Daga de plata | 1d4 | 30 | Cos a cos, projectil (5'-10' / 11'-20' / 21'-30') | 10 |
| Destral de batalla | 1d8 | 7 | Cos a cos, a dues mans | 60 |
| Destral de mà | 1d6 | 4 | Cos a cos, projectil (5'-10' / 11'-20' / 21'-30') | 30 |
| Espasa | 1d8 | 10 | Cos a cos | 60 |
| Espasa a dues mans | 1d10 | 15 | Cos a cos, a dues mans | 150 |
| Espasa bastarda | 1d6+1 / 1d8+1 | 15 | Cos a cos, a una o a dues mans | 80 |
| Espasa curta | 1d6 | 7 | Cos a cos | 30 |
| Fona | 1d4 | 2 | Contundent, projectil (5'-40' / 41'-80' / 81'-160') | 10 |
| Garrot | 1d4 | 3 | Contundent, cos a cos | 60 |
| Javelina | 1d4 | 1 | Projectil (5'-30' / 31'-60' / 61'-90') | 20 |
| Llança | 1d6 | 4 | Clavar, cos a cos, projectil (5'-20' / 21'-40' / 41'-60') | 30 |
| Llança de cavalleria | 1d6 | 5 | Envestir, cos a cos | 120 |
| Maça | 1d6 | 5 | Contundent, cos a cos | 30 |
| Martell de guerra | 1d6 | 5 | Contundent, cos a cos | 30 |

#### Estadístiques d'armes improvisades i altres

| Objecte | Dany | Qualitats |
| :---- | :---: | :---- |
| Aigua beneïda | 1d8 | Projectil (5'-10' / 11'-30' / 31'-50'), esquitxa |
| Oli encès | 1d8 | Projectil (5'-10' / 11'-30' / 31'-50'), esquitxa |
| Torxa, palanca | 1d4 | Cos a cos |

#### Munició

| Objecte | Preu (po) | Pes en monedes |
| :---- | :---: | :---: |
| Buirac amb 20 fletxes | 5 | 10 |
| Caixa amb 30 viratons | 10 | 10 |
| Fletxa amb punta de plata (2) | 10 | 1 |
| Pedres per la fona | Gratuïtes | 10 |

#### Armadura

| Objecte | Preu (po) | CA | Pes en monedes |
| :---- | :---: | :---: | :---: |
| Armadura de cuir | 20 | 12 | 200 |
| Cota de malla | 40 | 14 | 400 |
| Cuirassa de plaques | 60 | 16 | 500 |
| Escut | 10 | \+1 | 100 |

### Qualitats de les armes

**Dau de dany:** per la regla opcional per a dany variable en funció de l'arma es fa servir l'indicat a les taules.

**A dues mans:** calen les dues mans; el personatge no pot fer servir l'escut.

**Clavar:** quan es clava a terra es duplica el dany contra les criatures que envesteixen.

**Contundent:** pot ser brandit pels clergues.

**Cos a cos:** combat en espai confinat (5 peus o menys).

**Envestir:** a cavall; moure's com a mínim a 60 peus en un assalt i atacar duplica el dany.

**Esquitxa:** el contenidor es trenca i esquitxa a l'objectiu amb el líquid que infligeix el dany indicat ​​durant dos assalts, mentre el líquid va gotejant.

**Projectil:** arma llançada o disparada a més de 5 peus de distància. Entre parèntesis els intervals per la distància curta (+1 a l'atac), mitjana i llarga (-1 a l'atac).

**Recàrrega (regla opcional):** cal un assalt per carregar entre trets; només es pot disparar cada segon assalt.

## Farcells d'aventurer

| Farcell A (40 po) | Farcell B (30 po) | Farcell C (30 po) | Farcell D (50 po) |
| :---: | :---: | :---: | :---: |
| Motxilla3 sacs gransLlanterna2 flascons d'oli Caixa d'escaBotaRacions estàndard (7 dies)Sac de dormir i mantaMirall (petit, d'acer) | Motxilla3 sacs grans6 torxes3 flascons d'oliCaixa d'escaBotaRacions estàndard (7 dies)Sac de dormir i mantaPal de fusta de 10 peus o corda | Motxilla3 sacs petitsSímbol sagrat (de fusta)12 piquetes de ferroMartell petitBotaRacions estàndard (7 dies)Sac de dormir i una manta6 cabeces d'alls o 1 matallops | Motxilla5 sacs petitsEines de lladre o símbol sagrat(de plata)12 piquetes de ferroMartell petit i 3 estaquesBotaRacions estàndard (7 dies)Sac de dormir i una manta |

# Classes de personatge

## Clergue

**Requisits:** mínim 9 a ***saviesa***  
**Daus de cop:** 1d6  
**Armadura:** qualsevol i els escuts  
**Armes:** qualsevol arma contundent  
**Idiomes:** comú

Aquests són aventurers que coneixen com canalitzar el poder màgic que els atorga la deïtat que representen.

|  |  |  |  | Salvació |  |  |  |  | Encanteris |  |  |  |  |
| :---: | :---: | :---: | :---: | :---: | :---: | :---: | :---: | :---: | :---: | :---: | :---: | :---: | :---: |
| **Nivell** | **PX** | **DC** | **BA** | **M** | **V** | **P** | **A** | **E** | **1** | **2** | **3** | **4** | **5** |
| 1 | 0 | 1d6 | 0 | 11 | 12 | 14 | 16 | 15 | 1 | \- | \- | \- | \- |
| 2 | 1.500 | 2d6 | 0 | 11 | 12 | 14 | 16 | 15 | 2 | \- | \- | \- | \- |
| 3 | 3.000 | 3d6 | 0 | 11 | 12 | 14 | 16 | 15 | 3 | \- | \- | \- | \- |
| 4 | 6.000 | 4d6 | 0 | 11 | 12 | 14 | 16 | 15 | 3 | 1 | \- | \- | \- |
| 5 | 12.000 | 5d6 | \+2 | 9 | 10 | 12 | 14 | 12 | 3 | 2 | \- | \- | \- |

**PX:** punts d'experiència; **DC:** daus de cop; **BA:** bonificació a l'atac; **M:** mort; **V:** varetes; **P:** paràlisi; **A:** atacs d'alè; **E:** encanteris

### Combat

Poden dur tota mena d'armadures, però la seva fe no els permet l'ús d'armes de tall, esmolades o perforants, i sols poden fer servir garrots, maces, fones, bastons o martells de guerra.

### Màgia divina

**Símbol sagrat:** ha de portar un símbol sagrat de la seva deïtat per tal de canalitzar l'energia màgica del seu deu.

**Perdre el favor dels déus:** els clergues han de ser fidels als principis de la seva alineació, al clergat i a la religió. Perdre el suport dels déus té conseqüències.

**Llançament d'encanteris:** pot pregar per obtenir encanteris. El nivell i el nombre d'encanteris es determina en funció del nivell d'experiència del personatge.

**Ús d'objectes màgics:** aquests poden fer servir pergamins màgics del seu repertori d'encanteris i també fer servir alguns objectes que tan sols els pot activar un llançador d'encanteris divins; per exemple, alguns bastons màgics.

**Recerca màgica:** a qualsevol nivell pot dedicar temps i diners en investigacions màgiques que li permet inventar nous encanteris o efectes relacionats amb el seu deu.

**Escriure pergamins:** a partir del 2n nivell ja pot transcriure encanteris. En un pergamí s'hi pot transcriure fins a 1d4 encanteris diferents. Intentar transcriure més d'un cop el mateix encanteri no serveix de res, ja que la màgia és absorbida per l'existent al pergamí.

A més de necessitar ploma per escriure, la tinta i el pergamí, cal dedicació plena a la tasca i un entorn adient per realitzar-la, per exemple, un temple o monestir. Es triga 2d6 dies pel nivell de l'encanteri i de mitjana té un cost de 10 a 20 po al dia per l'allotjament i la manutenció.

### Expulsar no-morts

Poden invocar el poder del seu deu per repel·lir a monstres no-morts. El jugador tira 2d6 i el director de joc consulta la taula segons el nivell del PJ i els daus de cop dels monstres no morts que es volen expulsar.

**Expulsió amb èxit:** el jugador torna a tirar 2d6 per decidir el nombre de daus de cop que són afectats.

**Excés:** el romanent de punts que no és suficient per afectar a una criatura es perd, així i tot, com a mínim una criatura no-morta es veurà afectada.

**Grups mixtos:** contra un grup de monstres diferents, els que tenen menys DC es veuen afectats primer.

|  | Daus de cop del monstre |  |  |  |  |  |  |  |
| :---: | :---: | :---: | :---: | :---: | :---: | :---: | :---: | :---: |
| **Nivell** | **1** | **2** | **2\*** | **3** | **4** | **5** | **6** | **7-9** |
| 1 | 7 | 9 | 11 | \- | \- | \- | \- | \- |
| 2 | E | 7 | 9 | 11 | \- | \- | \- | \- |
| 3 | E | E | 7 | 9 | 11 | \- | \- | \- |
| 4 | D | E | E | 7 | 9 | 11 | \- | \- |
| 5 | D | D | E | E | 7 | 9 | 11 | \- |

**No morts expulsats (“E”):** fugiran si és possible, i no danyaran ni entraran en contacte amb el clergue.

**No morts destruïts (“D”):** són aniquilats de forma instantània i permanent.

**Valor:** és un èxit quan s'iguala o supera aquest valor.

**“-”:** l'intent d'expulsió falla.  
**“2\*”:** monstres de 2 DC amb una habilitat especial, és a dir, amb un asterisc al costat del nombre de DC a la descripció del monstre.

## Elf

**Requisits:** mínim 9 a ***destresa*** i a ***intel·ligència***  
**Daus de cop:** 1d6  
**Armadura:** qualsevol i els escuts  
**Armes:** qualsevol  
**Idiomes:** comú, èlfic, gnòlic, hobgoblinès, òrquic

Els elfs són éssers encantadors, esvelts i d'orelles punxegudes. En general pesen al voltant de 120 lliures i fan entre 5 i 5,5 peus d'alçada. Poques vegades es troben elfs en els assentaments humans, prefereixen festejar i divertir-se al bosc. Si els tens en contra, són enemics perillosos, ja que són mestres tant amb l'espasa com amb els encanteris. Als elfs els fascinen els encanteris, els objectes màgics ben construïts i els encanta col·leccionar-los.

|  |  |  |  | Salvació |  |  |  |  | Encanteris |  |  |  |  |
| :---: | :---: | :---: | :---: | :---: | :---: | :---: | :---: | :---: | :---: | :---: | :---: | :---: | :---: |
| **Nivell** | **PX** | **DC** | **BA** | **M** | **V** | **P** | **A** | **E** | **1** | **2** | **3** | **4** | **5** |
| 1 | 0 | 1d6 | 0 | 12 | 13 | 13 | 15 | 15 | 1 | \- | \- | \- | \- |
| 2 | 4.000 | 2d6 | 0 | 12 | 13 | 13 | 15 | 15 | 2 | \- | \- | \- | \- |
| 3 | 8.000 | 3d6 | 0 | 12 | 13 | 13 | 15 | 15 | 2 | 1 | \- | \- | \- |
| 4 | 16.000 | 4d6 | \+2 | 10 | 11 | 11 | 13 | 12 | 2 | 2 | \- | \- | \- |
| 5 | 32.000 | 5d6 | \+2 | 10 | 11 | 11 | 13 | 12 | 2 | 2 | 1 | \- | \- |

**PX:** punts d'experiència; **DC:** daus de cop; **BA:** bonificació a l'atac; **M:** mort; **V:** varetes; **P:** paràlisi; **A:** atacs d'alè; **E:** encanteris

### Combat

Els elfs poden fer ús de tota mena d'armes i armadures.

### Immunitat a la paràlisi dels guls

Els elfs són totalment immunes a la paràlisi que poden provocar els guls i d'altres criatures similars.

### Infravisió

Tenen infravisió amb un abast de fins a 60 peus.

### Escoltar a les portes

Tenen 2-en-6 possibilitats de sentir sorolls a l'altre costat.

### Detectar portes secretes

Tenen una vista molt aguda i, quan cerquen activament, els permet detectar portes ocultes i secretes amb una probabilitat de 2-en-6.

### Màgia arcana

**Llançament d'encanteris:** els elfs porten a sobre llibres d'encanteris que contenen les fórmules dels encanteris arcans que coneixen. La taula de progressió de nivell mostra el nombre que pot memoritzar. A primer nivell el seu llibre té dos encanteris a més de ***llegir màgia***, seleccionats pel director de joc o triats pel jugador.

**Ús d'objectes màgics:** poden fer servir pergamins màgics del seu repertori d'encanteris i també fer servir objectes que tan sols els pot activar un llançador de màgia arcana; per exemple, varetes màgiques.

**Recerca màgica:** a qualsevol nivell pot dedicar temps i diners en investigacions màgiques que li permet afegir nous encanteris al seu llibre. Quan s'arriba al 9è nivell, també és capaç de crear objectes màgics.

**Escriure pergamins:** a partir del 2n nivell ja pot transcriure encanteris del seu llibre en pergamins. En un pergamí s'hi pot transcriure fins a 1d4 encanteris diferents. Intentar transcriure més d'un cop el mateix encanteri no serveix de res, ja que la màgia és absorbida per l'existent al pergamí.

A més de necessitar ploma per escriure, la tinta i el pergamí, cal dedicació plena a la tasca i un entorn adient per realitzar-la, per exemple, la torre d'un mag, una biblioteca o una escola de màgia. Es triga 2d6 dies pel nivell de l'encanteri i de mitjana té un cost de 10 a 20 po al dia per l'allotjament i la manutenció.

## Guerrer

**Requisits:** mínim 9 a ***força***  
**Daus de cop:** 1d8  
**Armadura:** qualsevol i els escuts  
**Armes:** qualsevol  
**Idiomes:** comú

Els guerrers són aventurers dedicats al domini de les arts del combat i la guerra. En un grup d'aventurers, el paper dels guerrers acostuma a ser el de lluitar contra criatures i defensar els altres personatges.

|  |  |  |  | Salvació |  |  |  |  |
| :---: | :---: | :---: | :---: | :---: | :---: | :---: | :---: | :---: |
| **Nivell** | **PX** | **DC** | **BA** | **M** | **V** | **P** | **A** | **E** |
| 1 | 0 | 1d8 | 0 | 12 | 13 | 14 | 15 | 16 |
| 2 | 2.000 | 2d8 | 0 | 12 | 13 | 14 | 15 | 16 |
| 3 | 4.000 | 3d8 | 0 | 12 | 13 | 14 | 15 | 16 |
| 4 | 8.000 | 4d8 | \+2 | 10 | 11 | 12 | 13 | 14 |
| 5 | 16.000 | 5d8 | \+2 | 10 | 11 | 12 | 13 | 14 |

**PX:** punts d'experiència; **DC:** daus de cop; **BA:** bonificació a l'atac; **M:** mort; **V:** varetes; **P:** paràlisi; **A:** atacs d'alè; **E:** encanteris

### Combat

Els guerrers poden fer servir tota mena d'armes i armadures.

## Lladre

**Requisits:** mínim 9 a ***destresa***  
**Daus de cop:** 1d6  
**Armadura:** cuir i sense escut  
**Armes:** qualsevol  
**Idiomes:** comú

Són mestres en l'engany, el sigil i dominen d'altres habilitats úniques que els fa uns companys d'aventura molt útils, però també són astuts i mandrosos, i no sempre s'hi pot confiar.

|  |  |  |  | Salvació |  |  |  |  |
| :---: | :---: | :---: | :---: | :---: | :---: | :---: | :---: | :---: |
| **Nivell** | **PX** | **DC** | **BA** | **M** | **V** | **P** | **A** | **E** |
| 1 | 0 | 1d6 | 0 | 12 | 13 | 14 | 15 | 16 |
| 2 | 1.500 | 2d6 | 0 | 12 | 13 | 14 | 15 | 16 |
| 3 | 3.000 | 3d6 | 0 | 12 | 13 | 14 | 15 | 16 |
| 4 | 6.000 | 4d6 | 0 | 10 | 11 | 12 | 13 | 14 |
| 5 | 12.000 | 5d6 | \+2 | 10 | 11 | 12 | 13 | 14 |

**PX:** punts d'experiència; **DC:** daus de cop; **BA:** bonificació a l'atac; **M:** mort; **V:** varetes; **P:** paràlisi; **A:** atacs d'alè; **E:** encanteris

### Combat

Per poder tenir llibertat de moviments i moure's amb sigil, no poden dur armadures més pesants que el cuir ni escuts, però poden fer servir qualsevol arma.

### Atacar per l'esquena

Si ataca a un oponent desprevingut per l'esquena, obté una bonificació de \+4 a la tirada d'atac i dobla el dany.

### Habilitats

Aquests personatges tenen un conjunt d'habilitats divers que els permet enfrontar-se a molts reptes.

| Nivell | EP | DP | SS | AO | MS | OP | BB |
| :---: | :---: | :---: | :---: | :---: | :---: | :---: | :---: |
| 1 | 5+ | 10+ | 2-en-6 | 10+ | 10+ | 10+ | 10+ |
| 2 | 5+ | 10+ | 2-en-6 | 10+ | 10+ | 10+ | 9+ |
| 3 | 5+ | 10+ | 3-en-6 | 10+ | 9+ | 9+ | 9+ |
| 4 | 5+ | 9+ | 3-en-6 | 10+ | 9+ | 9+ | 9+ |
| 5 | 5+ | 9+ | 3-en-6 | 9+ | 9+ | 9+ | 8+ |

\- **Escalar parets llises (EP):** cal tirar per cada 100' i si es falla el PJ cau a mig camí, patint dany per la caiguda.

\- **Detectar o desactivar paranys de tresor (DP):** cal una tirada per detectar el parany i després un altre per desactivar-lo. Tan sols es pot intentar un cop per parany.

\- **Sentir sorolls (SS):** pot escoltar darrere d'una porta o sentir quelcom que s'acosta com un monstre errant.

\- **Amagar-se en les ombres (AO):** cal que s'estigui immòbil i no pot atacar ni moure's mentre s'està amagant.

\- **Moure's en silenci (MS):** pot intentar esmunyir-se entre els enemics sense fer cap mena de soroll.

\- **Obrir panys (OP):** calen les eines de lladre i tan sols es pot intentar un cop; si es falla es pot provar de nou en aquest pany quan s'assoleix el següent nivell.

\- **Buidar butxaques (BB):** si l'objectiu supera el 5è nivell, es penalitza la tirada amb \-1 per a cada nivell per sobre; la víctima nota l'intent de robatori quan es falla i el director de joc pot fer una tirada de reacció per decidir-ne el resultat.

### Tirada d'habilitat

Totes les habilitats, excepte ***sentir sorolls***, es resolen amb 2d6 més el bonificador de ***destresa*** o ***intel·ligència***, si s'escau. És un èxit quan el resultat és major o igual al valor indicat i un **“2”** és un fracàs.

#### Coneixement del jugador

El DJ ha de tirar en nom del jugador per ***amagar-se en les ombres*** i ***moure's en silenci***. El personatge sempre creu tenir èxit i quan es falla la tirada, el DJ determina la reacció dels enemics en conseqüència.

### Llegir idiomes

A partir 4t nivell, pot llegir textos no màgics en qualsevol idioma, fins i tot, de llengües mortes i codis secrets bàsics, amb una probabilitat de 4-en-6. Quan es falla, no es pot tornar a intentar llegir aquest text fins a assolir el següent nivell d'experiència.

## Mag

**Requisits:** mínim 9 a ***intel·ligència***  
**Daus de cop:** 1d4  
**Armadura:** cap  
**Armes:** daga o bató de mag  
**Idiomes:** comú

Els mags són aventurers dedicats a l'estudi dels secrets arcans i han après les arts per llançar encanteris. A mesura que assoleixen nivells més alts poden llançar més encanteris i més potents.

|  |  |  |  | Salvació |  |  |  |  | Encanteris |  |  |  |  |  |
| :---: | :---: | :---: | :---: | :---: | :---: | :---: | :---: | :---: | :---: | :---: | :---: | :---: | :---: | :---: |
| **Nivell** | **PX** | **DC** | **BA** | **M** | **V** | **P** | **A** | **E** | **1** | **2** | **3** | **4** | **5** | **6** |
| 1 | 0 | 1d4 | 0 | 13 | 14 | 13 | 16 | 15 | 1 | \- | \- | \- | \- | \- |
| 2 | 2.500 | 2d4 | 0 | 13 | 14 | 13 | 16 | 15 | 2 | \- | \- | \- | \- | \- |
| 3 | 5.000 | 3d4 | 0 | 13 | 14 | 13 | 16 | 15 | 2 | 1 | \- | \- | \- | \- |
| 4 | 10.000 | 4d4 | 0 | 13 | 14 | 13 | 16 | 15 | 2 | 2 | \- | \- | \- | \- |
| 5 | 20.000 | 5d4 | 0 | 13 | 14 | 13 | 16 | 15 | 2 | 2 | 1 | \- | \- | \- |

**PX:** punts d'experiència; **DC:** daus de cop; **BA:** bonificació a l'atac; **M:** mort; **V:** varetes; **P:** paràlisi; **A:** atacs d'alè; **E:** encanteris

### Combat

Els mags només poden brandir una daga o un bastó de mag. A més no són capaços de fer ús ni d'escuts ni vestir cap mena d'armadura. Això els fa molt vulnerables en els combats.

### Màgia arcana

**Llançament d'encanteris:** els mags porten a sobre llibres d'encanteris que contenen les fórmules dels encanteris arcans que coneixen. La taula de progressió de nivell mostra el nombre que pot memoritzar. A primer nivell el seu llibre té dos encanteris a més de ***llegir màgia***, seleccionats pel director de joc o triats pel jugador.

**Ús d'objectes màgics:** els mags poden fer servir pergamins màgics del seu repertori d'encanteris i també fer servir alguns objectes que tan sols els pot activar un llançador d'encanteris de màgia arcana; per exemple, varetes màgiques.

**Recerca màgica:** a qualsevol nivell pot dedicar temps i diners en investigacions màgiques que li permet afegir nous encanteris al seu llibre. Quan s'arriba al 9è nivell, també és capaç de crear objectes màgics.

**Escriure pergamins:** a partir del 2n nivell ja pot transcriure encanteris del seu llibre en pergamins. En un pergamí s'hi pot transcriure fins a 1d4 encanteris diferents. Intentar transcriure més d'un cop el mateix encanteri no serveix de res, ja que la màgia és absorbida per l'existent al pergamí.

A més de necessitar ploma per escriure, la tinta i el pergamí, cal dedicació plena a la tasca i un entorn adient per realitzar-la, per exemple, la torre d'un mag, una biblioteca o una escola de màgia. Es triga 2d6 dies pel nivell de l'encanteri i de mitjana té un cost de 10 a 20 po al dia per l'allotjament i la manutenció.

## Mitgerol

**Requisits:** mínim 9 a ***constitució***  
**Daus de cop:** 1d6  
**Armadura:** qualsevol de la mida adequada i els escuts  
**Armes:** qualsevol de la mida adequada  
**Idiomes:** comú, mitgenc

Els mitgerols són petits semihumans rodanxons amb els peus peluts i els cabells arrissats que pesen al voltant de 60 lliures i s'alcen uns 3 peus. Són gent amable, amistosa i sobretot, els encanten les comoditats de la seva llar; no són pas coneguts per la seva valentia. Els mitgerols que tornen de les aventures amb un gran tresor, sovint utilitzen aquesta riquesa per donar-se una vida tranquil·la i confortable.

|  |  |  |  | Salvació |  |  |  |  |
| :---: | :---: | :---: | :---: | :---: | :---: | :---: | :---: | :---: |
| **Nivell** | **PX** | **DC** | **BA** | **M** | **V** | **P** | **A** | **E** |
| 1 | 0 | 1d6 | 0 | 8 | 9 | 10 | 13 | 12 |
| 2 | 2.000 | 2d6 | 0 | 8 | 9 | 10 | 13 | 12 |
| 3 | 4.000 | 3d6 | 0 | 8 | 9 | 10 | 13 | 12 |
| 4 | 8.000 | 4d6 | \+2 | 6 | 7 | 8 | 10 | 10 |
| 5 | 16.000 | 5d6 | \+2 | 6 | 7 | 8 | 10 | 10 |

**PX:** punts d'experiència; **DC:** daus de cop; **BA:** bonificació a l'atac; **M:** mort; **V:** varetes; **P:** paràlisi; **A:** atacs d'alè; **E:** encanteris

### Combat

Els mitgerols poden vestir tota mena d'armadures, però s'han d'adaptar a la seva mida petita. De la mateixa manera, poden brandir qualsevol arma adequada a la seva alçada (segons ho determini el director de joc). No poden fer ús d'arcs llargs ni espases de dues mans.

### Esmunyedís

A causa de la seva mida petita, els mitgerols obtenen una bonificació \+2 a la classe d'armadura quan els ataquen oponents grans (més grans que la mida humana).

### Bona punteria

La seva coordinació excepcional els proporciona una bonificació \+1 a l'atac amb totes les armes de projectils.

### Amagar-se

Tenen una capacitat especial per desaparèixer de la vista. Per amagar-se cal que s'estigui en silenci i immòbil.

\- **Al bosc o sotabosc:** té 5-en-6 possibilitats de restar ocult.

\- **A les masmorres:** pot amagar-se entre les ombres o darrere d'altres formes de cobertura i les possibilitats d'èxit són de 2-en-6.

### Escoltar a les portes

Tenen 2-en-6 possibilitats de sentir sorolls a l'altre costat.

## Nan

**Requisits:** mínim 9 a ***constitució***  
**Daus de cop:** 1d8  
**Armadura:** qualsevol i els escuts  
**Armes:** mida petita o normal  
**Idiomes:** comú, nanenc, gnòmic, goblinès, kobold

Són uns semihumans robustos i barbuts, d'uns 4' d'alçada i un pes d'unes 150 lliures. Els nans acostumen a viure sota terra i els encanta l'artesania, l'or, el menjar abundant i la beguda forta. Tenen la pell, els cabells i els ulls dels colors de la terra. Els nans són coneguts per la seva tossuderia i pragmatisme. Són resilients i amb una gran resistència a la màgia, tal com es reflecteix en les seves tirades de salvació.

|  |  |  |  | Salvació |  |  |  |  |
| :---: | :---: | :---: | :---: | :---: | :---: | :---: | :---: | :---: |
| **Nivell** | **PX** | **DC** | **BA** | **M** | **V** | **P** | **A** | **E** |
| 1 | 0 | 1d8 | 0 | 8 | 9 | 10 | 13 | 12 |
| 2 | 2.200 | 2d8 | 0 | 8 | 9 | 10 | 13 | 12 |
| 3 | 4.400 | 3d8 | 0 | 8 | 9 | 10 | 13 | 12 |
| 4 | 8.800 | 4d8 | \+2 | 6 | 7 | 8 | 10 | 10 |
| 5 | 17.000 | 5d8 | \+2 | 6 | 7 | 8 | 10 | 10 |

**PX:** punts d'experiència; **DC:** daus de cop; **BA:** bonificació a l'atac; **M:** mort; **V:** varetes; **P:** paràlisi; **A:** atacs d'alè; **E:** encanteris

### Combat

Poden vestir tota mena d'armadures. I per la seva curta alçada, només poden brandir armes de mida petita o normal. No poden fer servir ni arcs llargs ni espases de dues mans.

### Detectar trucs de construcció

Com a miners experts, quan fan una cerca activa tenen una possibilitat de 2-en-6 de detectar noves construccions, parets corredisses o passatges inclinats.

### Detectar paranys d'habitació

Gràcies a la seva experiència en la construcció, quan fan una cerca activa tenen una possibilitat de 2-en-6 de detectar paranys d'habitació no màgics.

### Infravisió

Tenen infravisió amb un abast de fins a 60 peus.

### Escoltar a les portes

Tenen 2-en-6 possibilitats de sentir sorolls a l'altre costat.

## Rodamons

**Requisits:** mínim 9 a ***constitució*** i a ***destresa***, i 13 a ***intel·ligència***  
**Daus de cop:** 1d6  
**Armadura:** cuir i sense escut  
**Armes:** garrots, dagues, bastons i fones  
**Idiomes:** comú, mitgenc, èlfic, nanenc, gnòmic, goblinès, kobold

Sovint anomenats vagabunds o nòmades, han triat un estil de vida que els porta d'una banda a una altra, aprenent a sobreviure pel camí, atresorant perles de coneixement i màgia. Són afables i estan a gust amb qualsevol companyia que coneguin en els seus viatges.

|  |  |  |  | Salvació |  |  |  |  | Encanteris |  |  |
| :---: | :---: | :---: | :---: | :---: | :---: | :---: | :---: | :---: | :---: | :---: | :---: |
| **Nivell** | **PX** | **DC** | **BA** | **M** | **V** | **P** | **A** | **E** | **1** | **2** | **3** |
| 1 | 0 | 1d6 | 0 | 12 | 13 | 14 | 15 | 16 | \- | \- | \- |
| 2 | 2.500 | 2d6 | 0 | 12 | 13 | 14 | 15 | 16 | \- | \- | \- |
| 3 | 5.000 | 3d6 | 0 | 12 | 13 | 14 | 15 | 16 | \- | \- | \- |
| 4 | 10.000 | 4d6 | 0 | 10 | 11 | 12 | 13 | 14 | 1 | \- | \- |
| 5 | 20.000 | 5d6 | \+2 | 10 | 11 | 12 | 13 | 14 | 1 | \- | \- |

**PX:** punts d'experiència; **DC:** daus de cop; **BA:** bonificació a l'atac; **M:** mort; **V:** varetes; **P:** paràlisi; **A:** atacs d'alè; **E:** encanteris

### Combat

No poden dur armadures més pesants que el cuir ni escuts, i només garrots, dagues, bastons i fones.

### Habilitats

Viatjant per les terres salvatges han après a passar desapercebuts.

| Nivell | SS | AO | MS |
| :---: | :---: | :---: | :---: |
| 1 | 2-en-6 | 11+ | 10+ |
| 2 | 2-en-6 | 10+ | 10+ |
| 3 | 3-en-6 | 10+ | 9+ |
| 4 | 3-en-6 | 10+ | 9+ |
| 5 | 3-en-6 | 9+ | 9+ |

\- **Sentir sorolls (SS):** acostumats als sons naturals de la terra, els permet detectar sorolls o la seva absència.

\- **Amagar-se en les ombres (AO):** cal que s'estigui immòbil i no pot atacar ni moure's mentre s'amaga.

\- **Moure's en silenci (MS):** pot intentar esmunyir-se entre els enemics sense fer cap mena de soroll.

### Tirada d'habilitat

Totes les habilitats, excepte ***sentir sorolls***, es resolen amb 2d6 més el bonificador de ***destresa*** o ***intel·ligència***, si s'escau. És un èxit quan el resultat és major o igual al valor indicat i un **“2”** és un fracàs.

#### Coneixement del jugador

El DJ ha de tirar en nom del jugador per ***amagar-se en les ombres*** i ***moure's en silenci***. El personatge sempre creu tenir èxit i quan es falla la tirada, el DJ determina la reacció dels enemics en conseqüència.

### Llegir idiomes

A partir 4t nivell, pot llegir textos no màgics en qualsevol idioma, fins i tot, de llengües mortes i codis secrets bàsics, amb una probabilitat de 4-en-6. Quan es falla, no es pot tornar a intentar llegir aquest text fins a assolir el següent nivell d'experiència.

### Màgia

**Llançament d'encanteris:** a partir del 4t nivell, obté un llibre en blanc des d'on pot llançar encanteris com un mag i també en pot llançar des d'un pergamí amb una probabilitat de 3-en-6. Quan es falla, l'encanteri no funciona com s'esperava i crea un efecte inesperat o perjudicial. La seva màgia és heterodoxa i sols té accés a un repertori reduït que inclou encanteris de màgia arcana com divina.

#### Primer nivell

| 1d4 | Nom | Tipus | Durada | Abast |
| :---: | :---- | :---: | :---: | :---: |
| **1** | Encisar persona | Arcà | Dies | 120' |
| **2** | Detectar el mal | Diví | 6 torns | 120' |
| **3** | Detectar màgia | Diví | 2 torns | 60' |
| **4** | Protecció del mal | Diví | 6 torns | Llançador |

# Aventures

## Organització del grup

### Ordre de marxa

Abans de començar una aventura, els jugadors han de determinar la disposició habitual dels personatges quan exploren masmorres o viatgen per les terres salvatges que es coneix com a l'***ordre de marxa*** del grup. Per exemple, els jugadors poden decidir moure's per les masmorres en una formació a dues columnes, amb els personatges més blindats al davant, els més febles al centre i els últims a la rereguarda. També es poden definir diferents ordres de marxa per a les situacions més comunes; per exemple, en l'exploració, el combat, l'obertura de portes, en registrar les habitacions, etc.

## Dividir el tresor

El botí es pot dividir entre els personatges supervivents de la manera que aquests convinguin.

**Tresor no màgic:** normalment es divideix equitativament entre els personatges i els seguidors.

**Objectes màgics:** els jugadors han de decidir quin personatge es queda cada objecte. Un mètode per fer-ho és que cada jugador llanci un dau i qui tregui el resultat més alt pot triar primer un objecte màgic, el segon resultat més alt tria a continuació, etc

# Temps, pes i moviment

## Seguiment del temps

S’anomena ***temps de joc***, al que transcorre en el món imaginari on els jugadors viuen les aventures. És crucial que el director de joc en faci un seguiment acurat per tal d'assegurar-se que els personatges descansen i mengen regularment, penalitzar-los si no ho fan. També cal recordar que quan es fan servir torxes o llanternes enceses, aquestes tenen una duració determinada i en algun moment s'apagaran. Finalment, cal recordar que alguns efectes màgics també especifiquen una durada. 

\- Quan s'explora una masmorra, es fa el seguiment del nombre de torns transcorreguts

\- Quan s'explora les terres salvatges, normalment tan sols es compten els dies viatjats.

A mesura que transcorre el temps en el món de joc, també cal que el director de joc decideixi què està passant a altres bandes del món o de la masmorra; pot ser que un exèrcit orc comenci a abandonar la fortalesa d'un senyor fosc, o que una patrulla de kobolds vagi cap a on són els personatges per tal de comprovar un parany de la masmorra, etc.

#### Recursos

Per tal de generar un clima d'angoixa o neguit quan s’explora una masmorra, cal que els jugadors es preocupin dels recursos que gasten com el menjar, l'aigua, les torxes, el combustible de les llanternes, la durada dels efectes màgics, etc.

## Seguiment del moviment

Quan s’explora, el DJ n'ha de fer el seguiment de la ubicació dels personatges en un mapa, que manté en secret i els jugadors han de confiar en les descripcions que fa de les àrees explorades per dibuixar el seu propi mapa.

Per determinar quant tarden els personatges a moure's d'una zona a una altra, el director de joc ha de referir-se al factor de moviment dels personatges.

#### Velocitat del grup

Un grup d'aventurers normalment voldrà romandre junt i la seva velocitat serà determinada pel factor de moviment del personatge més lent.

## Unitats de mesura

#### Temps: torns i assalts

A més dels increments de temps quotidians (minuts, dies, etc.) s'utilitzen les següents unitats especials.

**Torns:** 10 minuts de joc; hi ha 6 torns en una hora i el temps es mesura per torns quan s'explora la masmorra.

**Assalts:** 10 segons de temps de joc; hi ha 60 assalts per torn. El temps es mesura en assalts durant els encontres i en especial durant els combats.

#### Pes: monedes (opcional)

Aquest entra en joc tan sols per decidir el tresor que pot dur un personatge i com que les monedes són la forma més comuna, el pes es mesura en monedes.

## Càrrega (regla opcional)

Per fer el joc més immersiu i versemblant la gestió de la càrrega també és important. Tant els límits de la càrrega com l'efecte de l'armadura en el factor de moviment presenta dilemes als jugadors. No tan sols han de preocupar-se de triar l'arma i l'armadura pel que costen, el dany o la defensa, també han de considerar com impacta a la seva velocitat i quan tresor podran portar. Potser no ho sembla, però la gestió per part dels jugadors n'augmenta la implicació a l'aventura, on sovint cal decidir com es gasta o guarda el tresor.

### Seguiment de la càrrega

Entre sessions, els jugadors cal que facin el recompte acurat de la càrrega i que el director de joc en prengui nota al principi de cada sessió (afecta la velocitat del grup); tanmateix, durant la sessió no cal fer-ne un seguiment acurat i cal decidir què se'n fa del tresor aconseguit; potser cal abandonar la masmorra i tornar-hi un altre dia? O millor continuar per què encara van prou lleugers? Cal intentar vendre'l o canviar-lo per equipaments o d'altres béns?

**Càrrega màxima:** és la puntuació de ***força***×100 monedes. Per exemple, amb una puntuació de 12, llavors la càrrega màxima és de 1200 monedes i quan se supera aquest límit no es pot moure. Tan sols es compta l'armadura, les armes, els projectils i el tresor.

| Armadura | Pes en monedes |
| :---: | :---: |
| Armadura de cuir | 200 |
| Cota de malla | 400 |
| Cuirassa de plaques | 500 |
| Escut | 100 |

| Armes | Pes en monedes |
| :---: | :---: |
| Dagues, fona i projectils (fletxes i viratons)  | 10 |
| Arcs (curt i llarg), espasa curta, destral de mà, martell de guerra, maça, javelina, llança  | 30 |
| Espasa, destral de batalla, ballesta, garrot | 60 |
| Llança de cavalleria | 120 |
| Espases a dues mans o alabarda | 150 |

**Factor de moviment:** depèn el tipus d'armadura que porta el personatge i si duen poca o molta càrrega.

| Armadura | Poca càrrega | Molta càrrega |
| :---: | :---: | :---: |
| Sense armadura | 120' (40') | 90' (30') |
| Armadura lleugera | 90' (30') | 60' (20') |
| Armadura pesada | 60' (20') | 30' (10') |

**Tresor:** els elements comuns es mostra a la taula següent, el director de joc ha de decidir el pes d'altres menes de tresor.

| Tresor | Pes en monedes |
| :---: | :---: |
| 1 moneda (qualsevol), gemma o pergamí | 1 |
| Joia (1 peça), poció o vareta | 10 |
| Ceptre | 20 |
| Bastó | 40 |

# Habilitats, dany i salvació

**Tirada d'habilitat:** 1d20; si el resultat és inferior o igual al valor de l'habilitat és un èxit.

**Modificadors:** les bonificacions o penalitzacions s'afegeixen a la tirada, en funció de la dificultat de la tasca. Un modificador de \-4 per una acció relativament fàcil i un \+4 per una molt difícil.

**Uns i vints:** un resultat d'un “**1**” natural és un èxit i un “**20**” és un fracàs.

## Dany i curació

Els éssers tenen un valor de punts de cop totals i un valor d'actuals. Els punts de dany que redueixen els punts de cop actuals i les formes de curació restauren els punts perduts, però mai per sobre del total; els punts de cop totals augmenten quan es puja de nivell.

### Inconsciència

Un personatge reduït a zero punts de cop o menys cau inconscient i si no és atès, llavors es desperta al cap de 1d6+2 hores. Tan sols pot arrossegar-se amb un moviment de 10 peus o parlar. 

### Mort fulminant

Un personatge o criatura reduït a menys quatre punts de cop o per sota, mor de forma instantània.

### Destrucció d'objectes

Quan un personatge mor per l'efecte d'un encanteri destructiu o un atac especial, per exemple, per un encanteri de llampec o l'arma d'alè d'un drac, el seu equip també serà destruït.

### Destrucció d'objectes màgics

Els objectes màgics d'un personatge mort per un encanteri destructiu o un atac especial tenen una oportunitat d'evitar la seva destrucció així:

\- **Tirada de salvació:** per a cada objecte, es pot fer una tirada de salvació amb els valors del personatge.

\- **Bonificacions:** els objectes que atorguen una bonificació com les armes i les armadures màgiques, poden aplicar aquesta a la tirada de salvació.

### Curació

**Natural:** per una nit de descans reparador, es restaura 1 punt de cop i per cada dia sencer dedicat a descansar es recupera 1d3 punts de cop, però si el descans s'interromp, llavors no es cura aquell dia.

**Màgia:** la curació també es pot produir mitjançant la màgia, per exemple, amb pocions o encanteris, llavors la curació és instantània i tant la curació màgica com la curació natural es poden combinar.

#### Tirades de salvació per criatures

| Daus de cop | Mort | Varetes | Paràlisis | Alè | Encanteris |
| :---: | :---: | :---: | :---: | :---: | :---: |
| Humà normal | 14 | 15 | 16 | 17 | 18 |
| 1-3 | 12 | 13 | 14 | 15 | 16 |
| 4-6 | 10 | 11 | 12 | 13 | 14 |
| 7-9 | 8 | 9 | 10 | 10 | 12 |
| 10-12 | 6 | 7 | 8 | 8 | 10 |
| 13-15 | 4 | 5 | 6 | 5 | 8 |
| 16-18 | 2 | 3 | 4 | 3 | 6 |
| 19-21 | 2 | 2 | 2 | 2 | 4 |
| 22+ | 2 | 2 | 2 | 2 | 2 |

## Tirades de salvació

Es pot fer tirades de salvació per evitar parcialment o totalment els efectes de certs atacs o d'altres perills.

### Categories

\- **Mort “M” o metzina:** per dany instantani i mortal que podria ser esquivat, o per resistir l'efecte d'un tòxic o una metzina.

\- **Varetes “V”:** evita efectes de les varetes màgiques.

\- **Paràlisi “P” o petrificació:** davant un efecte que altera tot el cos, el paralitza o el converteix en pedra.

\- **Atacs d'alè “A”:** per esquivar l'arma d'alè d'un drac o d'una altra criatura amb un atac semblant.

\- **Encanteris “E”, ceptres o bastons:** quan s'és l'objectiu d'un encanteri, l'efecte d'un bastó o ceptre.

### Quan es fa una tirada de salvació

La tirada de salvació adequada i l'efecte de superar-la o no s'indica a la descripció dels encanteris, els atacs de les criatures i sovint a les aventures preparades davant de certes situacions; per exemple, per paranys.

### Fer la tirada de salvació

Quan s'escau, el jugador o el director de joc ha de tirar 1d20 i comparar el resultat amb el valor de la taula de la categoria adequada:

\- **Superior o igual:** quan el resultat és superior o igual al valor de la taula, llavors és un èxit.

\- **Inferior:** quan el resultat és inferior al valor de la taula, llavors és un fracàs.

### Èxit en la tirada de salvació

**Dany:** si es té èxit contra un efecte que causa dany, sovint aquest es redueix a la meitat.

**Altres efectes:** un èxit contra un efecte que no causa dany significa que l'efecte ha estat totalment evitat o resistit, i es nega qualsevol conseqüència.

### Salvació contra metzina

**Fallar:** una tirada de salvació fallida contra la metzina sol ser fatal.

**Dany:** si un atac emmetzinador també infligeix ​​dany, el dany no es veurà afectat per l'èxit o el fracàs d'aquesta tirada de salvació.

### Taules per les tirades de salvació

**Personatges:** cada classe té la seva taula que indica els valors de les diferents tirades de salvació per cada nivell d'experiència.

**Criatures:** per la majoria s'utilitza la taula de l'esquerra, però en la descripció de les criatures de vegades es pot assenyalar que salva com una classe de personatge i un nivell; per exemple, G1 per indicar com un guerrer de primer nivell.

# Perills i reptes

## Escalar

Quan els personatges proven d'escalar en una situació difícil o tensa, el director de joc pot demanar una tirada d'habilitat per ***destresa***; es tira 1d20 i si el resultat és més gran que els punts de destresa llavors es cau a la meitat de l'alçada i es pateix dany per la caiguda. La càrrega del personatge pot penalitzar aquesta prova d'habilitat i se suposa que la paret pot ser escalada, ja que almenys hi ha prou llocs on agafar-se.

#### Parets llises

Les parets molt polides o amb molt pocs llocs on agafar-se són normalment impossibles d'escalar sense un equip especialitzat, però alguns personatges tenen habilitats de classe que els permet intentar-ho i la resta de classes ho poden intentar amb una càrrega mínima (sense motxilla) amb una tirada 2d6+***bonificació de*** ***destresa*** per cada 100'. Si es treu menys de 10 es falla la tirada i el personatge cau des de la meitat del camí patint dany per la caiguda.

## Caure

Caure des d'una alçada i xocar sobre una superfície dura, provoca 1d6 punts de dany per cada 10 peus de caiguda fins a un màxim de 200 peus amb 20d6 punts de dany.

## Excavar

Amb les eines adients un home pot excavar tres peus cúbics de terra per hora; el modificador de ***força*** tan sols n'augmenta o en disminueix el nombre de peus. Amb eines simples o improvisades el nombre de peus cúbics es disminueix a la meitat i es disminueix a un quart quan no es té cap eina.

## Nadar

En principi tots els personatges són capaços de nedar i s'entén que tots en tenen l'habilitat a menys que hi pugui haver una raó plausible del contrari.

**Factor de moviment:** els personatges es mouen a la meitat de la velocitat normal quan neden.

### Ofegament

Les circumstàncies en què l'ofegament és un risc, i també la possibilitat d'ofegar a algú altre, les decideix el director de joc. Per exemple, un personatge molt carregat i duent una armadura pesada pot tenir 19-en-20 possibilitats d'ofegar-se. Mentre que un personatge en les mateixes aigües, però duent una armadura lleugera i molt poca càrrega podria tenir tan sols 2-en-20 possibilitats. 

## Metzines

Hi ha moltes maneres que un personatge s'emmetzini. Quan s'exposa a una metzina cal superar una ***tirada de salvació contra mort o metzines***, o patir-ne els efectes. Sovint es pot produir una mort instantània, la pèrdua de punts de cop o perdre punts d'habilitat.

## Drogues i alcohol

Les drogues es tracten d'una manera molt semblant a com es faria per una metzina, però els efectes de fallar la ***tirada de salvació contra mort o metzines*** són molt menys severs que la mort i el director de joc decidirà quins són aquests efectes.

Per altra banda, l'alcohol pot ser molt més perjudicial, ja que és molt comú i quasi a l'abast de tothom. És molt senzill beure'n en excés, perquè sovint se serveix vi o cerveses en comptes d'aigua als establiments on s'allotgen els aventurers.

Els personatges molt beguts pateixen una penalització de \-2 als atacs a distància, a la CA i a totes les tirades de salvació.

## Foscor

Sovint els personatges s'aventuren a llocs foscos i tenebrosos, en llocs sense cap mena d'il·luminació natural. Per això cal portar fonts de llum artificial a les expedicions subterrànies, com les torxes que permeten una visió normal en un radi de 30 peus durant sis torns i les llanternes que amb una càrrega d'oli proporcionen visió normal en un radi de 60 peus i duren 24 hores.

### Infravisió

Totes les criatures no humanes i moltes races semihumanes tenen un tipus de visió especial que els permet veure en la foscor.

**Tons de calor:** els personatges que tenen infravisió poden veure l'energia calorífica que irradien els éssers vius. En general, els éssers vius seran visibles en tons brillants, mentre que els objectes freds són grisos i els objectes molt freds es veuen negres.

**Lectura:** no és possible llegir a les fosques amb infravisió, perquè amb aquesta mena de visió no es pot percebre els detalls fins.

**Abast:** l'infravisió funciona dins d'un abast limitat, per defecte de 60 peus per a totes les criatures quan no s'especifica en la descripció.

**Disrupció:** l'infravisió només funciona a la foscor, la llum visible (normal o màgica) i les grans fonts de calor l'anul·len.

### Llum i sorpresa

Els personatges i les criatures que porten una font de llum en un entorn fosc no acostumen a poder sorprendre els seus oponents perquè la llum en delata la presència.

### Llum i armes a distància

Quan els personatges porten una font de llum poden ser el blanc d'armes a distància sense cap mena de penalització, però quan els personatges intentin apuntar a objectius que són fora del radi il·luminat llavors pateixen una penalització de \-4 a les tirades d'atac a més dels modificadors que corresponguin per la distància de l'objectiu.

## Desorientar-se

Els personatges poden avançar sense perdre's en carreteres i senders, o orientar-se amb punts de referència coneguts. Però, quan es viatja per regions obertes sense camins o en un bosc espès, és fàcil perdre's; en general, les possibilitats depenen de la classe de terreny, la il·luminació, si hi ha condicions meteorològiques adverses, etc.

### Conseqüències de la desorientació

El director de joc decideix en quina direcció viatgen realment quan es perden, és clar que pot triar una direcció que sigui tan sols lleugerament fora de curs. Per exemple, si el grup tenia intenció d'anar cap al sud, en realitat es dirigeix ​​cap al sud-est o sud-oest i poden trigar una mica a adonar-se que avancen en una direcció equivocada.

## Monstres errants

A les masmorres i a les terres salvatges, sovint es pot trobar criatures en moviment entre diferents àrees que anomenem monstres errants.

**Freqüència:** periòdicament el director de joc hauria de fer una tirada d'encontre aleatori amb un monstre errant per determinar si aquest es produeix i la freqüència dependrà del tipus d'àrea que s'està explorant.

**Possibilitat:** 1-en-6 de produir-se un encontre amb un monstre errant que pot variar en funció del tipus d'àrea; per exemple, la regió de les terres salvatges, el tipus de terreny o el nivell de la masmorra pot fer que augmenti la possibilitat.

**Classe de monstre:** cada àrea ha de tenir la seva pròpia taula de monstres errants on el director de joc tria a l'atzar amb quin monstre es produeix l'encontre.

**Soroll o llum:** quan el grup fa soroll o transporta fonts de llum brillants en un entorn fosc, el director de joc pot argumentar que hi ha més possibilitats de trobar-ne. 

**Amagar-se:** quan es descansa, en silenci i en un lloc fora del camí, el director de joc pot disminuir la possibilitat de topar-se amb monstres errants i, per tant, es pot tractar com un lloc més o menys segur.

## Portes

Les portes tancades amb un pany normalment no es poden obrir sense la clau, però algunes classes poden obrir-ne els panys i la màgia també es pot fer servir per tancar (***pany de mag***) o obrir (***obertura***) portes.

Amb les eines es pot tirar la porta a terra, alguna mena de destral per les de fusta durant un torn o un mall per les de pedra durant dos o més torns.

Sovint les portes estan tan sols travades i per obrir-les cal fer una tirada d'obrir portes d'1-en-6 modificada amb la ***força***, dedicant-hi un torn. Per exemple, un personatge amb un bonificador \+1 a la ***força*** fa una tirada 2-en-6. Si es fa servir una palanca, es modifica amb un \+1, o si més personatges ajuda (màxim dos per les de mida estàndard) s'afegeix un modificador \+1 per cadascú.

Cal un resultat més alt per obrir les de materials més forts o pesants; per exemple, una porta de pedra gegantina pot tenir un \-2-en-6 i necessitar diverses bonificacions per tal de tenir opcions.

### Panys

N'hi ha de moltes menes, formes i mides. Els que estan encastats en una porta normalment són de ferro i sols podran obrir-se amb la clau, amb l'habilitat d'obrir panys o llançant l'encanteri ***obertura***.

Proporcionen una manera de veure o sentir que hi ha a l'altra banda de la porta, però la visió és molt limitada i normalment tan sols es descobriran detalls respecte a les condicions d'il·luminació i poc més.

### Bloquejar el pas

Quan una criatura se situa al llindar d'una porta per tal d'impedir que s'hi pugui passar. Per exemple, si un guerrer ho fa per guanyar temps als seus companys per escapar passadís avall, els perseguidors no podran passar per la porta mentre s'estigui allà; una única criatura ho pot fer en una porta estàndard de 4 peus.

### Enrocar-se

Quan és necessari atrinxerar-se darrere d'una porta mantenint-la tancada, fins a dos personatges poden aguantar-la en contra d'una criatura que intenti obrir-la; des de la banda oposada, tan sols una criatura pot empènyer o tibar la porta per tal obrir-la. Llavors es fa una prova de ***força*** contraposada per determinar quin és el resultat. Cada bàndol tira un d20 i si suma els modificadors de ***força*** (quan són dos personatges els modificadors de tots dos), el resultat més alt decideix si la porta resta tancada o acaba obrint-se amb un personatge bloquejant el pas.

### Paranys

A les masmorres sovint hi ha paranys relacionats amb les portes; alguns són al pany mentre d'altres són a la mateixa porta i tots aquests paranys s'activen quan s'obre una porta per la força sense que importi de quina manera. S'activarà el parany tan bon punt la porta sigui malmesa, esbotzada, forçada, etc. Els personatges que tinguin una habilitat que els permeti detectar paranys i que facin una tirada amb èxit trobaran el parany i en reconeixeran el funcionament en línies generals.

## Fam

Quan els personatges passen un dia sencer o més sense menjar ni aigua, el director de joc pot començar a aplicar penalitzacions a les tirades d'atac i al factor de moviment, necessitaran descansar més sovint o fins i tot, en casos extrems poden començar a perdre punts de cop.

## Privació del son

Un personatge ha de dormir almenys 4 hores de cada 24 per poder actuar normalment; quan això no es respecta s'aplica una penalització \-1 a totes les tirades fins que es descansi adequadament, que augmenta en \-1 per cada 4 hores addicional que s'ignori dormir.

## Drenatge d'habilitats

La pèrdua de punts d'habilitat afecta significativament als personatges, ja que molt possiblement fa perdre bonificacions. Per exemple, un personatge que vegi la seva ***força*** canviar de 13 a 12 ja no tindrà un bonificador \+1 a les tirades de dany cos a cos. Potser la més colpidora de totes és la pèrdua de constitució perquè s'apliquen immediatament tant als punts de cop totals com els actuals. Quan alguna habilitat es redueix a zero punts, llavors el personatge mor immediatament.

## Malalties

Els personatges que exploren tombes antigues o s'endinsen a les terres salvatges s'exposen a tota mena de plagues i malalties.

Cada malaltia tindrà les seves característiques específiques, però en general per totes hi ha un període d'incubació, un interval d'infecció amb un mecanisme de transmissió i finalment un efecte.

Quan un personatge s'exposen a una malaltia el director de joc ha de fer una tirada de ***salvació contra metzina*** en el seu nom i si no se supera, llavors aquest contrau la malaltia.

A continuació el director de joc n'ha de fer el seguiment del temps d'incubació i quan sigui el moment descriurà els símptomes que es manifestin; en aquest moment el jugador ha de fer una altra tirada de ***salvació contra metzina*** per determinar si en resisteix els efectes o no.

L'efecte d'algunes malalties pot requerir tirades de salvació addicionals a intervals que representen la lluita del cos amb la malaltia i patir algun efecte advers quan es fallen aquestes tirades.

# La masmorra

Seqüència de joc per torn  
**1\.** **Monstres errants:** el director de joc tira segons correspongui.  
**2\.** **Accions:** el grup decideix quines accions fer; per exemple, moure's, cercar, escoltar, entrar a les habitacions i registrar-les...  
**3\.** **Descripció:** el director de joc descriu què passa i si ensopeguen amb monstres, llavors cal seguir el procediment de l'apartat ***encontres***.  
**4\.** **Final:** es calcula el temps transcorregut i es té cura de la durada de les fonts de llum, dels encanteris i les necessitats de descans del grup.

### Portes

Les masmorres sovint tenen moltes portes i sovint estan tancades amb clau o simplement travades.

#### Portes secretes

Es descobreixen quan el personatge anuncia que cerca activament en l'àrea on s'amaga la porta.

#### Portes tancades

El pany es pot obrir amb la clau, amb una habilitat de classe i les eines adients, o amb l'ús de la màgia.

#### Portes travades

**Forçar:** llegir ***perills i reptes*** per més detalls.

**Sorpresa:** quan es falla l'intent d'obrir la porta llavors no es pot sorprendre a cap criatura a l'altra banda.

#### Portes que es tanquen

Les portes obertes sovint es tanquen; per evitar-ho cal clavar-les al llindar, travar-les o falcar-les.

#### Les criatures i les portes

Les criatures que habiten la masmorra poden obrir les portes (també les travades), tret que estiguin tancades amb clau, màgicament o clavades al llindar.

#### Escoltar a les portes

**Probabilitat d'èxit:** es té una probabilitat d'1-en-6 de detectar sons subtils a l'altra banda d'una porta, però algunes classes poden tenir més possibilitats d'èxit.

**Tirada del DJ:** aquest sempre tira pel personatge (un sol cop per personatge i porta) perquè mai sàpiga si ha fallat o si realment no hi ha res a rere de la porta.

### Moviment

**Exploració:** en àrees desconegudes, poden moure's al seu ***factor de moviment*** en peus per torn que ja té en compte que van amb cautela, en silenci, observant on trepitgen, cartografiant i evitant els obstacles.

**En àrees conegudes:** el director de joc pot permetre moure's a un factor de moviment més alt quan els personatges passen per àrees ja explorades; per exemple, a tres vegades la velocitat base per torn.

### Descans

**Freqüència:** els personatges han de descansar un torn per cada hora exploració a la masmorra.

**Penalització per no descansar:** quan no es descansa es pateix una penalització \-1 a les tirades d'atac i dany fins que no parin a descansar un torn sencer.

### Llum i visibilitat

Quan els personatges porten una font de llum poden ser el blanc d'armes a distància sense cap penalització i quan els personatges intentin fer blanc fora del radi il·luminat tenen una penalització de \-4 a les tirades d'atac a més del modificador segons la distància.

### Cercar

Sovint hi ha elements ocults com ara paranys i portes secretes que els personatges poden detectar cercant de forma acurada i atenta en una àrea determinada.

**Àrea:** s'ha de triar els 10×10 peus on es fa la cerca.

**Temps:** cal dedicar-hi un torn sencer.

**Possibilitat d'èxit:** cercant al lloc adequat, hi ha una possibilitat d'1-en-6 (o més per algunes classes) de trobar una porta secreta o un parany d'habitació.

**Tirada del director de joc:** aquest sempre tira pel personatge perquè mai sàpiga si falla o si simplement no hi ha res ocult a l'àrea cercada.

**Un sol cop:** per personatge i àrea.

### Paranys

\- **Paranys de tresor:** són petits i estan col·locats en un objecte per evitar que es manipuli o se saquegi; per exemple, una agulla emmetzinada en el pany d'un calaix o una petita ballesta dins d'un cofre.

\- **Parany d'habitació:** són grans i estan dissenyats per afectar qualsevol criatura que entri en una àrea concreta; per exemple, un pou on es cau quan es trepitja una trapa a terra.

#### Activació dels paranys

Cada parany s'activa mitjançant una acció específica; per exemple, obrir una porta o passar per sobre d'una àrea determinada, trepitjar una rajola o un graó, etc.

**Possibilitat d'activació:** de 2-en-6 cada cop que un personatge fa una acció que pugui activar el parany.

**Dany del parany:** en activar un parany el dany sol ser automàtic, sense que calgui una tirada d'atac.

**Criatures:** poden evitar els paranys sense cap risc si el director de joc creu que és probable, convenient o hi ha motius per pensar que tenen coneixements de la ubicació del parany.

#### Cercar paranys

**Parany d'habitació:** es pot cercar en una àrea de 10×10 peus i descobrir-ne els paranys quan es té èxit.

**Paranys de tresor:** la majoria dels aventurers no tenen prou coneixements sobre enginys i mecanismes per poder descobrir paranys com ara agulles emmetzinades, amb l’excepció algunes classes amb aquesta habilitat.

### Monstres errants

**Freqüència:** normalment es tira un cop cada dos torns a la masmorra.

**Possibilitat:** la possibilitat típica de trobar-se amb un monstre errant és d'1-en-6.

**Distància:** els monstres errants estan a 2d6×10 peus de distància, movent-se en direcció al grup.

# Les terres salvatges

Seqüència de joc per dia  
**1\.** **Decidir la ruta:** els jugadors trien el recorregut del dia.  
**2\.** **Desorientar-se:** el DJ determina si el grup es perd.  
**3\.** **Monstres errants:** el DJ fa tirades segons correspongui.  
**4\.** **Descripció:** el director de joc descriu el terreny i els llocs d'interès al grup, demanant als jugadors les seves accions quan calgui i si es troben amb monstres, llavors cal seguir el procediment descrit a ***encontres***.  
**5\.** **Final del dia:** s'anoten els recursos consumits, les racions, la durada dels encanteris i les necessitats de descans del grup.

### Distància i unitats de mesura

El moviment a les terres salvatges és més lliure.

**Distància i velocitat:** es mesura en iardes, en lloc de peus; significa que es triplica la distància i la velocitat.

**Àrees:** els efectes dels encanteris, l'abast de les armes d'alè, etc., es continuen mesurant en peus.

### Trobar menjar

Recollir herbes, arrels, fruites, etc. Es pot fer mentre el grup viatja i es té 1-en-6 possibilitats cada dia de trobar prou menjar per a 1d6 éssers de mida humana.

### Caçar

L'única activitat durant tot un dia; no es pot ni viatjar ni descansar. Hi ha una probabilitat d'1-en-6 de trobar animals adequats per menjar a més dels encontres aleatoris amb monstres errants.

### Desorientar-se

Al començament de cada dia, el director de joc ha de tirar per determinar si el grup es perdrà i la probabilitat depèn del terreny que es travessa:

\- **Clars, prats:** 1-en-6.

\- **Terres ermes, turons, muntanyes, boscos:** 2-en-6.

\- **Desert, jungla, pantà:** 3-en-6.

Les condicions de visibilitat i del temps meteorològic poden influir en la probabilitat de perdre's, llavors cal ajustar-les com sigui convenient. 

### Visibilitat

Es pot albirar fins a tres milles a la rodona, en terreny obert, però aquest abast sovint es pot veure reduït; per exemple, en terrenys coberts com un bosc. O també pot augmentar; per exemple, mirant des del cim d'una muntanya o des d'un arbre alt.

### Viatges per terra

**Milles per dia:** el nombre de milles que pot viatjar un personatge per dia es determina ***dividint el factor de moviment base per cinc***. Per exemple, un personatge que té un factor de moviment base de 120' podrà viatjar fins a 24 milles per dia.

#### Modificadors del terreny

Alguns terrenys poden dificultar o facilitar el viatge i cal ajustar-ne el factor de moviment en conseqüència.

\- **Terreny difícil:** ermots, tarteres, cingles, serrats, deserts i boscos atapeïts, a ⅔ de la velocitat normal.

\- **Selva, muntanyes, pantà:** meitat de la velocitat.

\- **Carreteres mantingudes:** un 50% més ràpid.

#### Marxa forçada

Si els personatges necessiten viatjar més en un dia, poden realitzar una marxa forçada.

**Augment de la velocitat:** la distància recorreguda s'incrementa un 50%; per exemple, si es pot viatjar 24 milles per dia, llavors es podrà viatjar 36 milles.

**Descans:** després d'una marxa forçada els personatges han de descansar tot un dia sencer.

### Descansar

**Freqüència:** els personatges han de descansar un dia per cada sis de viatge.

**Penalització per no descansar:** quan no es descansa es pateix una penalització \-1 a les tirades d'atac i dany fins que no parin a descansar un dia sencer.

### Sorpresa

**Envoltar:** quan un grup és sorprès per tres o més criatures, és molt possible que hagin envoltat el grup.

### Monstres errants

**Freqüència:** normalment es fa una tirada per dia, però el DJ pot voler fer-ne més, fins a tres o quatre al dia.

**Possibilitats:** depenen del terreny que s'està explorant.

\- **Ciutat, clars, prats, terrenys habitats:** 1-en-6.

\- **Deshabitat, erm, desert, bosc, turons:** 2-en-6.

\- **Selva, muntanyes, pantà:** 3-en-6.

**Distància:** els monstres errants es troben a 4d6×10 iardes de distància i quan qualsevol dels dos bàndols és sorprès es redueix a 1d4×10 iarde

# Encontres

Seqüència de joc de l'encontre  
**1\.** **Sorpresa:** el director de joc tira per la sorpresa quan s'escau.  
**2\.** **Distància:** el director de joc determina a quina distància està l'enemic.  
**3\.** **Iniciativa:** totes les faccions que no són sorpreses tiren per la iniciativa i es decideix qui actua primer.  
**4\.** **Accions:** cada bàndol no sorprès decideix com actua.  
**5\.** **Conclusió:** ha passat un torn.

## Sorpresa

Es tira per a cada bàndol que pugui sorprendre's. Per exemple, quan una criatura espera en silenci a un grup que s'acosta fent molt soroll, la criatura no tindrà possibilitats de sorprendre's, però el grup sí.

### Tirada de sorpresa 2-en-6

Cada bàndol desconeixedor de la presència de l'altre tira un 1d6.

**Criatures:** el director de joc tira per les criatures.

**Personatges:** un jugador tira per tot el grup.

**Resultat:** amb 1 o 2 el bàndol és sorprès.

### Efectes de la sorpresa

**Ambdós bàndols sorpresos:** simplement hi ha una confusió momentània i cap facció obté avantatge.

**Efecte pel bàndol sorprès:** no tira per iniciativa i no pot contraatacar en aquest assalt.

## Distància de l'encontre

La mateixa situació de l'encontre sovint ja defineix a quina distància es troben els oponents; tanmateix, quan això no està clar llavors es pot determinar aleatòriament.

\- **Masmorra:** a 2d6×10 peus.

\- **En terres salvatges o corrent d'aigua:** 4d6×10 o 1d4×10 iardes amb sorpresa.

## Iniciativa

**Tirada:** es tira 1d6 per a cada bàndol al començament de cada assalt i s'ordenen els resultats de major a menor.

**Resultat:** actua primer el bàndol amb la tirada més alta i la resta de bàndols actuen en ordre de major a menor.

**Empat:** qualsevol de les dues faccions pot tornar a tirar o es poden resoldre les accions de tots simultàniament.

## Accions

### Accions de les criatures

El director de joc determina la reacció de les criatures davant del grup, que no tenen per què mostrar-se sempre hostils. Encara que sovint la situació fa evident quina en serà la reacció, en moltes altres no està gens clar, llavors cal fer una tirada de reacció que se li pot aplicar el modificador per ***carisma*** del personatge que pot veure’s afectat pel resultat de la tirada; per exemple, quan un personatge parlamenta o negocia amb altres criatures o s'apropa a un grup de criatures sense mostrar-se obertament hostil.

#### Tirades de reacció

| 2d6 | Reacció de la criatura |
| :---: | :---- |
| 2 o menys | Hostilitat, segur que atacarà o perseguirà |
| 3-5 | Animadversió i rebuig, podria atacar o perseguir |
| 6-8 | Neutral i la reacció és incerta ara mateix |
| 9-11 | Indiferent i no mostra gens d'interès pel grup |
| 12+ | Es mostra amistosa i està disposada a ajudar |

### Accions dels personatges

Els jugadors decideixen com volen que actuïn els seus personatges.

### Accions habituals

Les següents són les més comunes, però és possible realitzar qualsevol mena d'acció.

\- **Parlamentar:** els personatges poden intentar comunicar-se amb les criatures i si s'avenen a parlamentar, llavors la negociació es pot interpretar.

\- **Evasió:** si una de les parts decideix fugir, llavors l'altra pot decidir començar una persecució.

\- **Combat:** si un bàndol ataca, llança encanteris, es mostra clarament hostil o pren posicions tàctiques, cal començar a fer el seguiment del temps en assalts d'acord amb el procediment de combat.

## Moviment

**Factor de moviment d'encontre:** durant els encontres, un personatge pot moure's fins a un terç del factor de moviment base per torn en peus en la masmorra o iardes en les terres salvatges. Per exemple, quan el personatge té un factor de moviment base de 120' es pot moure 40' per assalt durant un encontre en la masmorra.

**Durada màxima**: els personatges poden moure's a aquest factor de moviment durant un màxim de 60 assalts (un torn).

### Evasió

Si un bàndol vol evitar l'encontre, pot intentar fugir. Aquesta acció s'anomena ***evasió*** i només és possible ***abans que comenci el combat***. Quan un bàndol intenta una evasió, el bàndol contrari ha de decidir si inicia una persecució.

**Jugadors:** han de decidir si persegueixen a les criatures que fugen.

**Criatures:** el director de joc ha de decidir si les criatures persegueixen els personatges fugitius; un resultat baix a la taula de reacció de les criatures pot indicar que es comença la persecució.

**Cap persecució:** si el bàndol perseguidor decideix deixar fugir el bàndol perseguit, l'evasió té èxit automàticament i s'evita l'encontre.

**Persecució:** si el bàndol decideix iniciar una persecució, la possibilitat que l'evasió tingui èxit depèn de l'entorn explorat.

## Conclusió

Un encontre se suposa que almenys dura tot un torn sencer i s'inclou el temps per descansar per recuperar forces, reagrupar-se, netejar les armes, embenar les ferides, etc.

**Exemple:** un nan amb cota de malla (60'/20') està explorant una cova i es mou 60' per cada torn de 10 minuts. Quan descobreix un goblin a 20' de distància es canvia a assalts de 10 segons. Si cap dels dos és sorprès i el nan guanya la iniciativa, llavors en aquest assalt pot fugir allunyant-se 60' (moviment base) o avançar fins a 20' (moviment d'encontre) i atacar al goblin.

# Evasió i persecució

## A la masmorra

### Evasió

Es compara el factor de moviment de les dues faccions:

\- **Quan els fugitius són més ràpids:** l'evasió té èxit automàticament a menys que es vegin obligats a aturar-se.

\- **Quan els perseguidors són més ràpids:** es produeix la persecució.

### Persecució

**Temps:** es mesura en assalts.

**Cursa:** se suposa que cada bàndol va a tota velocitat.

**Línia de visió:** la majoria de les criatures no continuaran la persecució quan ja no poden veure als fugitius.

**Deixar caure tresor:** si a les criatures que persegueixen els agraden els tresors, hi ha una probabilitat de 3-en-6 que deixin de perseguir per recollir qualsevol tresor que els personatges deixin caure en el seu camí.

**Deixar caure menjar:** les criatures famolenques o no gaire intel·ligents poden deixar de perseguir amb una probabilitat de 3-en-6 quan els personatges deixen caure menjar en el seu camí.

**Obstacles:** l'oli encès, els obriülls o d'altres obstacles també poden frenar o fer abandonar una persecució.

### Cursa

**Factor de moviment:** durant una persecució, els personatges corren al seu factor de moviment màxim en peus per assalt.

**Cartografiar:** no és possible mentre s'està corrent.

**Esgotament:** els personatges s'esgoten després de córrer 30 assalts seguits.

**Efectes de l'esgotament:** penalització de \-2 a les tirades d'atac i dany, i a la classe d'armadura.

**Descans:** les penalitzacions per esgotament duren fins que els personatges descansin durant tres torns sencers.

## A les terres salvatges

### Evasió

La possibilitat d'evasió és una probabilitat de X-en-20 i quan es falla continua la persecució.

| Factor de moviment dels fugitius | Probabilitat |
| :---: | ----- |
| Més ràpida que el perseguidor | 16-en-20 |
| 0' \- 30' per assalt més lent que el perseguidor | 10-en-20 |
| 31' \- 60' per assalt més lent que el perseguidor | 8-en-20 |
| 61' \- 90' per assalt més lent que el perseguidor | 7-en-20 |
| 91' \- 120' per assalt més lent que el perseguidor | 5-en-20 |
| 121'+ per assalt més lent que el perseguidor | 2-en-20 |

\- **No hi ha sorpresa:** la possibilitat d'evasió depèn de la mida relativa dels dos grups; les possibilitats són a favor del grup més petit, ja que els grans no poden moure's tan ràpidament ni tan silenciosament.

\- **Bàndol sorprès:** en general no es pot evadir. El DJ pot dictaminar que les condicions de l'entorn donen una petita possibilitat d'evasió fins i tot, quan siguin sorpresos. Per exemple, en un bosc dens pot donar a un bàndol sorprès 2-en-20 probabilitats d'evasió.

\- **Bàndol que sorprèn:** el bàndol que sorprèn pot evadir-se automàticament; el bàndol sorprès ni tan sols és conscient que s'ha produït l'encontre.

### Persecució

Cada dia fins que finalitzi la persecució:

**1\.** El bàndol fugitiu es mou en una direcció aleatòria, determinada pel director de joc i cartografiar no és possible.

**2\.** Quan la velocitat del bàndol perseguidor és superior a la del bàndol fugitiu, hi ha 10-en-20 possibilitats d'atrapar-los i quan es té èxit, els fugitius són encalçats finalitzant així la persecució; en cas contrari es continua amb el pas 3\.

**3\.** El grup fugitiu ha de decidir si continua fugint i si és el cas pot fer un altre intent d'evasió que si té èxit es torna al pas 1\. Quan els fugitius decideixen parar-se, llavors seran encalçats i la persecució finalitza.

| Fugitius | Probabilitat d'evasió per nombre de perseguidors |  |  |
| :---: | ----- | :---- | :---- |
| 1-4 | 1: 10-en-20 | 2-3: 14-en-20 | 5+: 18-en-20 |
| 5-12 | 1-3: 7-en-20 | 4-8: 10-en-20 | 9+: 14-en-20 |
| 13-24 | 1-6: 5-en-20 | 7-16: 7-en-20 | 17+: 10-en-20 |
| 25+ | 1-10: 2-en-20 | 11-13: 5-en-20 | 31+: 7-en-20 |

#### Modificadors d'evasió a les terres salvatges

**Un bàndol el doble de ràpid:** si la facció perseguidora és el doble de ràpida que la fugitiva, la possibilitat d'evasió es redueix en 5 punts. Si el factor de moviment del bàndol fugitiu és el doble que la perseguidora, la probabilitat d'evasió augmenta en 5 punts.

**Entorn:** el director de joc pot modificar les probabilitats en funció de les condicions i l'entorn. Per exemple, en una zona molt boscosa, la probabilitat d'evasió pot augmentar en 5 punts.

**Possibilitat mínima:** és sempre d'1-en-20.

# Combat

Combat seqüència per assalt  
**1\.** **Declarar encanteris i moviment cos a cos**  
**2\.** **Iniciativa:** cada bàndol tira 1d6.  
**3\.** **El bàndol guanyador actua:**  
  **a.** **Moral de les criatures**  
  **b.** **Moviment**  
  **c.** **Atacs amb projectils**  
  **d.** **Llançament d'encanteris**  
  **e.** **Atacs cos a cos**  
**5\.** **Els altres bàndols actuen:** en ordre d'iniciativa.

## Declarar accions

Si el personatge vol ***llançar un encanteri*** o ***moure's mentre es lluita cos a cos*** ho ha de declarar, però per altres accions no cal.

## Iniciativa

Al principi de cada assalt es tira 1d6 per cada costat; actua primer qui té el resultat més alt i la resta actua per ordre. Si hi ha empat es tira de nou o les accions es resolen alhora, pot ser que s'infligeixin cops mortals els uns als altres\!

## Moral (regla opcional)

El DJ pot fer servir aquest sistema per decidir si les criatures (o els PNJ) es rendeixen o fugen del combat.

\- **Moral de 2:** lluitarà tan sols quan estan acorralats.

\- **Moral de 12:** la criatura lluitarà a mort.

### Quan tirar per moral

El director de joc farà una tirada de moral per les criatures quan es dona alguna de les condicions següents:

**La primera mort:** en un combat, pot fer repensar-se als oponents si continuar lluitant val la pena.  
**Bàndol reduït:** si la meitat del grup d'oponents ha mort o està incapacitat, llavors la reacció de la resta del grup es pot determinar amb la tirada de moral.

### Ajustar la situació

El director de joc pot aplicar bonificacions o penalitzacions a la tirada de moral (de \-2 fins a \+2), segons la situació. Per exemple, si el grup està perdent llavors una penalització \-1 o si està guanyant llavors una bonificació de \+1. Per les criatures amb un valor de moral de 2 o 12 mai s'aplica cap ajustament.

### Tirada de la moral

El director de joc tira 2d6 i compara el resultat amb el valor de moral de la criatura:

\- **Superior:** l'oponent es rendeix o intenta fugir.

\- **Igual o inferior:** l'oponent continua lluitant.

**Amb dos èxits:** en la tirada de moral en un encontre, la criatura lluitarà a mort i no cal fer més tirades.

## Moviment

### Moure's i atacar

Pot moure’s a un terç del factor de moviment normal a cada assalt i a més atacar quan es té un oponent a l'abast o fer una altra acció excepte llançar encanteris.

### A la carrera

\- **Factor de moviment:** un personatge es pot moure fins al factor de moviment d'encontre a cada assalt.  
\- **Durada màxima:** els personatges poden moure's a aquesta velocitat durant un màxim de 60 assalts.

### En la lluita cos a cos

Quan es lluita cos a cos amb un enemic, només són possibles les següents formes de moviment:

\- **Abandonar:** el personatge es mou cap enrere a la meitat del factor de moviment d'encontre i cal un camí lliure per moure's.  
\- **Retirada:** el personatge es gira i fuig al factor de moviment d'encontre. Aquest assalt no pot atacar i l'adversari pot fer un atac d'oportunitat bonificat amb \+2 i s'ignora la bonificació a la CA de l'escut si s'escau.

## Atacar

En general, es pot fer un sol cop per assalt.

### Abast de la lluita

La lluita és cos a cos quan els oponents estan 5' o menys els uns dels altres. Els atacs amb projectils tan sols són possibles quan els objectius estan a més de 5'.

Tirada d'atac  
**1\.** **Tira 1d20**  
**2\.** **Modificadors:** bonificació d'atac, ***força*** per a lluita cos a cos o ***destresa***, abast i cobertura pels atacs de projectils.  
**3\.** **Resultat:** si és igual o superior a la CA de l'oponent, l'atac té èxit i llavors es tira pel dany.

### Pífies i crítics

Un 20 natural sempre colpeja i llavors l'atac provoca un efecte addicional com la pèrdua de l'escut o l'arma empunyada, infligir una ferida que incapacita o doble dany. Amb un 1 sempre s'erra el cop.

### Tirar pel dany

**Els personatges:** 1d6 punts de dany o opcionalment pel dany indicat en la descripció de l'arma. Per les armes de lluita cos a cos s'afegeix el bonificador de ***força*** a la tirada de dany.

**Dany:** el de les criatures s'indica en les estadístiques o en la seva descripció.

**Invulnerables:** algunes criatures ho són a certs atacs i no prenen dany encara que la tirada d'atac tingui èxit.

**Dany mínim:** sempre es fa almenys un punt de dany.

**Inconsciència:** quan es redueix a zero punts de cop o menys cau inconscient i si no és atès, llavors es desperta al cap de 1d6+2 hores. Tan sols pot arrossegar-se amb un moviment de 10 peus o parlar.  
**Mort fulminant:** quan els punts de cop es redueixen a menys quatre o per sota.

## Atacs no convencionals

### Atacar per l'esquena

La víctima no es beneficia de la bonificació per ***destresa*** a la CA ni per la de l'escut.

### Atacs sense armes

Es tracta igual que el combat cos a cos, però tan sols s'infligeix 1d2+***força*** punts de dany.

### Sotmetre (regla opcional)

Els personatges que vulguin sotmetre a un oponent han d'anunciar que ataquen sense intenció de matar.

**Cops contundents:** només es pot fer atacs així i amb les armes tallants es pot fer servir el pla de la fulla.

**Dany subjugat:** el combat i el dany es calcula normalment; tanmateix, el dany subjugat s'anota per separat del dany efectiu.

**Efecte a zero punts de cop:** un personatge o criatura reduït per dany subjugat a zero punts de cop es rendirà, adonant-se que hauria pogut morir.

## Atacs a distància

### Atacar amb projectils

Quan els objectius són a més de 5 peus.

**Abast curt:** \+1 de bonificació a les tirades d'atac.

**Abast mitjà:** sense bonificacions ni penalitzacions.

**Abast llarg:** \-1 penalització als llançaments d'atac.

**Més enllà de l'abast llarg:** l'atac no és possible.

#### Objectius darrere de la cobertura

**Cobertura completa:** el blanc no es pot colpir.

**Cobertura parcial:** el director de joc pot aplicar penalitzacions a l'atac entre \-1 i \-4. Per exemple, a una taula petita es podria aplicar una penalització de \-1 i en un bosc atapeït una penalització de \-4.

### Disparar contra el cos a cos (opcional)

El moviment constant i imprevisible dels personatges en una lluita cos a cos fa que disparar o llançar armes als lluitadors sigui una acció incerta. Es determina a l'atzar qui és el blanc dels projectils abans de tirar per l'atac.

Normalment, tothom que participa en la lluita té les mateixes possibilitats de ser atacat, però les criatures especialment grans compten per dues o més criatures.

### Llançar encanteris

**Llibertat:** el personatge ha de ser capaç de parlar i moure les mans; no es poden llançar si està emmordassat, lligat, o dins d'una zona de silenci màgic.

**Acció única:** no es pot fer altres accions en aquest assalt.

**Cap moviment:** el personatge no pot moure's i llançar un encanteri en el mateix assalt.

**Línia de visió:** a menys que s'indiqui en la descripció de l'encanteri, la criatura, personatge, objecte o àrea d'efecte objectiu ha de ser visible pel llançador.

#### Interrompre encanteris

Si el llançador perd la iniciativa i és atacat amb èxit o falla una tirada de salvació abans del seu torn, l'encanteri que es vol llançar s'interromp i falla.

## Situacions especials

### Indefensió

Per exemple, quan una criatura (o personatge, o PNJ) cau inconscient o és paralitzada, congelada o adormida màgicament, llavors en una lluita cos a cos es pot colpir automàticament; no cal fer la tirada d'atac i es fa directament la tirada pel dany.

### Invulnerabilitats

Algunes criatures tan sols poden ser danyades amb armes màgiques o de plata. Si el director de joc ho vol, aquestes també poden ser danyades per:

\- Una altra criatura invulnerable.

\- Una criatura de 5 daus de cop o més.

### Diversos atacants

El director de joc decideix quants oponents poden atacar a cada personatge, tenint en compte la mida de l'adversari i l'espai al seu voltant. Normalment com a màxim 2 o 3 personatges poden lluitar costat per costat en un passadís de 10 peus.

### Visibilitat

Quan el personatge no pot veure-hi per culpa de la foscor o la ceguesa, s'aplica una penalització de \-4 a l'atac que també s'aplica quan es lluita amb enemics invisibles i quan la visibilitat és parcial (fum, boira, poca llum) es pot reduir a \-2.

### Aigua

Quan es lluita a dins o sota l'aigua, les tirades d'atac i dany s'han de penalitzar; normalment les armes de projectils no es poden fer servir i no funcionen.

## Altres accions

### Defensa (opcional)

El jugador pot decidir actuar purament en defensa en un assalt d'una lluita cos a cos sacrificant el seu atac a canvi d'una bonificació \+2 a la classe d'armadura durant l'assalt.

### Canviar d'armes (opcional)

Quan un personatge no empunya l'arma que vol fer servir, pot deixar qualsevol objecte que tingui a les mans i empunyar l'arma; assumint que l'arma és en un lloc accessible com ara un funda al cinturó. El personatge pot atacar amb l'arma en aquest assalt però amb una penalització de \-2 a la tirada d'atac.

### Agafar objectes guardats (opcional)

Quan l'objecte és en un saquet o moneder es trigarà 1d3+1 assalts incloent-hi aquesta i quan és en un sac o a la motxilla es triga 2d6+1 assalts. Durant aquest temps el personatge pot ser atacat amb una bonificació de \+2 i qualsevol bonificació a la CA per ***destresa*** o escut no s'aplica. Si el personatge vol fer servir tota la seva CA, llavors aquest assalt no compta per agafar l'objecte.

# Màgia

## Encanteris

Algunes de les classes de personatge poden llançar encanteris preparats que consisteixen en patrons d'energia memoritzats que s'obliden en fer la màgia.

**Màgia divina:** atorgats per una divinitat o un poder superior.

**Màgia arcana:** obtinguts gràcies als estudis esotèrics.

**Llista d'encanteris:** la classe determina quins encanteris pot conèixer, preparar i llançar.

**Encanteris per dia:** la taula de progressió de la classe de personatge determina quants encanteris es poden tenir memoritzats i llançar cada dia.

**Encanteris reversibles:** quan ho són, s'indica a la seva descripció.

### Memoritzar encanteris

**Descans i estudi:** el llançador pot preparar de nou els seus encanteris després d'un descans llarg i reparador, sense interrupcions d'almenys vuit hores. Llavors ha de dedicar una hora per preparar tots els encanteris que el personatge és capaç de memoritzar, llegint-los del llibre amb atenció o pregant.

**Encanteris duplicats:** es permet preparar el mateix encanteri més d'un cop, sempre que se sigui capaç de memoritzar més d'un encanteri d'aquell nivell.

### Llançament d'encanteris

Cal reproduir amb precisió els gestos amb les mans i les paraules místiques.

**Només un cop:** el patró de l'encanteri s'esborra de la ment del personatge fins que el prepari de nou.

**Llibertat:** s’ha de poder parlar i moure les mans. Un llançador d'encanteris no pot llançar-ne si està emmordassat, lligat o en una zona de silenci màgic.

**Línia de visió:** l'objectiu (una criatura, un personatge, un objecte o una àrea d'efecte) s'ha de poder veure a menys que en la descripció hi digui el contrari.

### Efectes de l'encanteri

**Selecció dels objectius:** quan alguns encanteris afecten múltiples objectius, ja sigui pels daus de cop totals o per l'àrea física. Quan la descripció de l'encanteri no diu com seleccionar-los, el director de joc ha de decidir si són triats a l'atzar, pel llançador, etc.

**Concentració:** alguns especifiquen que el llançador ha de concentrar-se per tal de mantenir l'efecte màgic. Llevat que la descripció indiqui el contrari, realitzar qualsevol altra acció o distreure's fa que es perdi la concentració.

**Efectes acumulatius:** no es poden fer servir múltiples encanteris per augmentar la mateixa capacitat; per exemple, bonificacions a la CA, tirades d'atac, dany o salvació, etc. Els encanteris que afecten diferents habilitats sí que es poden combinar i també es poden combinar amb els efectes d'objectes màgics.

## Llibres d'encanteris

### Encanteris inicials

El llibre d'encanteris conté inicialment tres encanteris que el DJ pot triar, permetre al jugador triar-los d'una llista o triar-los aleatòriament.

### Afegir encanteris

Els llançadors d'encanteris poden augmentar el seu repertori de dues maneres:

\- **Tutela:** el personatge pot consultar una biblioteca o un mentor per aprendre encanteris nous; cal dedicar una setmana de temps de joc aproximadament. Els encanteris apresos els determinen el director de joc o pot deixar al jugador triar-los d'una llista.

\- **Copiar encanteris:** un llançador d'encanteris arcans pot intentar afegir els encanteris al seu llibre copiant-los d'una altra font; per exemple, un pergamí o el llibre d'encanteris d'un altre mag.

### Copiar encanteris

Quan es permet afegir encanteris al llibre del llançador copiant-los de pergamins o d'altres llibres d'encanteris s'han de satisfer les condicions següents.

\- No es pot copiar encanteris d'un nivell superior al que pot llançar el personatge.

\- La possibilitat de poder copiar l'encanteri depèn de la puntuació d'***intel·ligència*** i del resultat d'una tirada amb 1d20 segons la taula; quan es falla, no es pot tornar-ho a intentar fins al següent nivell.

\- Els encanteris de pergamins es poden copiar al llibre d'encanteris, però en fer-ho desapareixen del pergamí.

\- Quan es copia d'un altre llibre d'encanteris, aquest no desapareix del llibre original.

\- Per copiar un encanteri des del llibre d'un altre mag primer cal llançar ***llegir màgia*** sobre el llibre.

### Llibres d'encanteris perduts

Un llançador d'encanteris arcans pot reescriure els encanteris del seu llibre d'encanteris quan es perd o és destruït.

\- **Cost:** per encanteri que s'ha de recuperar cal una setmana de temps de joc i 1.000 po per nivell. Per exemple, per reescriure dos encanteris de primer nivell i un de segon nivell es trigarà quatre setmanes i 4.000 po.

\- **L'única activitat:** cal una concentració total i no es pot participar en cap altra activitat a banda de satisfer les necessitats bàsiques de menjar i descansar.

### Llibres d'encanteris capturats

Els llibres d'encanteris de cada llançador estan escrits de manera que només el propietari sigui capaç de llegir-los sense haver de fer servir la màgia.

## Màgia arcana

### Preparar encanteris

Es preparen estudiant un llibre d’encanteris i cal poder-lo llegir.

### Encanteris reversibles

La forma, normal o invertida, s'ha de triar quan es memoritza i es pot preparar les dues formes quan es té més d'un espai d'encanteri d'aquest nivell.

## Màgia divina

### Preparar encanteris

Es preparen mitjançant la pregària a una deïtat i es pot triar qualsevol encanteri del repertori fins al nivell que el llançador n'és competent.

### Encanteris reversibles

Els llançadors d'encanteris divins poden llançar el revers d'un encanteri pronunciant les paraules i realitzant els gestos cap enrere quan es llança.

### Perdre el favor dels déus

Han de ser fidels als principis de la seva alineació, al clergat i a la religió. Si el personatge perd el favor de la seva deïtat, tindrà conseqüències com una penalització de \-1 a l'atac, una reducció del repertori d'encanteris o haver d'acomplir una missió perillosa. Per poder recuperar el seu favor, cal dur a terme alguna gran acció per la seva deïtat que la determina el DJ; per exemple, donar objectes màgics o tresor, construir un temple, convertir a molts a la seva religió, vèncer un poderós enemic de la deïtat...

### Encanteris i alineació de la deïtat

Es pot perdre el favor del Déu quan es llança encanteris (o els seus reversos) els efectes dels quals van en contra dels principis de la seva alineació.

\- **Legals:** només utilitzen els reversos en circumstàncies extremes.

\- **Caòtics:** sovint usen els reversos, i tan sols usen les versions normals en benefici dels seus aliats.

\- **Neutrals:** prefereixen els normals o reversos, segons la deïtat servida i cap afavoreix totes dues formes.

# Encanteris de màgia divina

Primer nivell

| 1d8 | Nom | Inv. | Durada | Abast |
| :---: | :---- | :---: | :---: | :---: |
| **1** | Curar ferides lleus | Si | Instantani | Toc o llançador |
| **2** | Detectar el mal | \- | 6 torns | 120' |
| **3** | Detectar màgia | \- | 2 torns | 60' |
| **4** | Llum | Si | 12 torns | 120' |
| **5** | Protecció del mal | \- | 12 torns | Llançador |
| **6** | Purificar menjar i aigua | \- | Permanent | 10' |
| **7** | Resistir el fred | \- | 6 torns | 30' |
| **8** | Treure la por | \- | 2 torns | Toc o llançador |

Segon nivell

| 1d8 | Nom | Inv. | Durada | Abast |
| :---: | :---- | :---: | :---: | :---: |
| **1** | Beneir | Si | 6 torns | 60' |
| **2** | Conèixer alineació | \- | un assalt | 10' |
| **3** | Encís de serps | \- | 1d4+1 assaltso torns | 60' |
| **4** | Parlar amb els animals | \- | 6 torns | 30' |
| **5** | Resistir el foc | \- | 2 torns | 30' |
| **6** | Retenir persona | \- | 9 torns | 180' |
| **7** | Silenci (radi 15') | \- | 12 torns | 180' |
| **8** | Trobar paranys | \- | 2 torns | 30' |

## Primer nivell

### Curar ferides lleus

**Durada:** instantani.  
**Abast:** el llançador o una criatura tocada.

Aquest encanteri té dos usos possibles:

\- **Curar dany:** restaura 1d6+1 punts de cop, però mai pot superar el màxim del personatge o la criatura objectiu.

\- **Curar la paràlisi:** es neguen els efectes de la paràlisi.

#### Invertit: infligir ferides lleus

Infligeix ​​1d6+1 punts de dany a la criatura tocada. En combat cal superar una tirada d'atac cos a cos per aconseguir tocar l'objectiu.

### Detectar el mal

**Durada:** 6 torns.  
**Abast:** 120'.

Els objectes encantats amb finalitats malignes o els éssers vius amb intencions malvades queden envoltats per una lluentor màgica. 

\- **Tan sols la intenció:** aquest encanteri no atorga la capacitat de llegir ments, sinó que tan sols permet apreciar una sensació de les males intencions.

\- **Definició de mal:** el DJ ha de decidir què és el ***“mal”***, algunes coses potencialment nocives com ara les trampes no són malvades per se.

### Detectar màgia

**Durada:** 2 torns.  
**Abast:** 60'.

Els objectes, les àrees o les criatures encantades brillen lleugerament a ulls del llançador i es revelen així tant els encantaments permanents com els temporals.

### Llum

**Durada:** 12 torns.  
**Abast:** 120'.

Aquest encanteri té tres usos possibles:

\- **Conjurar llum:** en un radi de 15'. La llum màgica és suficient per llegir, encara que no és tan brillant com la llum de dia. L'encanteri es pot llançar sobre un objecte i llavors la llum es mou amb l'objecte.

\- **Cegar una criatura:** llançant l'encanteri als ulls d'una criatura. Quan l'objectiu falla una ***tirada de salvació contra encanteris***, aquesta resta encegada durant 12 torns. Una criatura encegada no pot atacar.

\- **Cancel·lar foscor:** pot dissipar l'encanteri ***foscor***.

#### Invertit: foscor

Crea una àrea de 15' de radi de foscor màgica que impedeix la visió normal (però no la infravisió). Igual que ***llum***, també es pot utilitzar per encegar criatures o per dissipar un encanteri de llum.

### Protecció del mal

**Durada:** 12 torns.  
**Abast:** el llançador.

Aquest encanteri protegeix el llançador dels atacs de criatures amb una alineació diferent de la seva.

\- **Bonificacions:** s'obté una bonificació de \+1 a les tirades de salvació relatives als atacs o habilitats especials de les criatures amb una alineació diferent.

\- **Tirades d'atac:** es penalitzen amb \-1 per les criatures amb una alineació diferent.

\- **Criatures encantades, construïdes o convocades:** el conjur impedeix que aquestes criatures ataquin cos a cos al llançador, tot i que sí que poden fer atacs a distància. Quan el llançador lluita cos a cos contra aquestes criatures, llavors es perd aquesta protecció, però encara s'apliquen les bonificacions a les tirades de salvació i la penalització a les tirades d'atac esmentades anteriorment.

### Purificar menjar i aigua

**Durada:** permanent.  
**Abast:** 10'.

Aquest fa que els aliments o l'aigua deteriorats, podrits, emmetzinats o contaminats d'alguna manera siguin adequats per menjar i beure. Afecta en una de les següents maneres:

\- **Beguda**: 6 litres o fang en un toll d'aigua neta i clara.

\- **Racions:** una ració (de ferro o estàndard).

\- **Menjar sense conservar:** per a 12 éssers de mida humana.

### Resistir el fred

**Durada:** 6 torns.  
**Abast:** 30'.

Totes les criatures dins de l'abast indicat estan protegides del fred, de la següent manera:

\- **Fred normal:** indemne a la congelació no màgica.

\- **Bonificació:** s'obté una bonificació de \+2 a les tirades de salvació contra els atacs màgics o d'armes d'alè basats en el fred.

\- **Dany causat pel fred:** es redueix en un punt per cada dau de dany, però per cada dau s'​​infligeix com a mínim un punt de dany.

### Treure la por

**Durada:** 2 torns.  
**Abast:** el llançador o una criatura tocada.

L'objectiu es calma i perd la por. Es pot dissipar la por induïda màgicament, però per això cal que l'objectiu superi una ***tirada de salvació contra encanteris*** amb una bonificació de \+1 per cada nivell del llançador.

#### Invertit: espantar

Farà fugir a un objectiu a menys de 120' durant 2 torns, tret que superi una ***tirada de salvació contra encanteris***.

## Segon nivell

### Beneir

**Durada:** 6 torns.  
**Abast:** 60'.

Es pot utilitzar en una de les situacions següents:

\- **Combat:** els aliats en una àrea quadrada de 20' que encara no estiguin lluitant cos a cos obtenen una bonificació de \+1 a les tirades d'atac, dany i moral.

\- **Ritual:** a criteri del DJ també pot formar part dels rituals de purificació o consagració.

#### Invertit: malaurança

Penalitza amb \-1 a les tirades d'atacs, dany i moral dels enemics en una àrea quadrada de 20'. Es pot permetre una ***tirada de salvació contra encanteris*** per evitar-ho.

### Conèixer alineació

**Durada:** un assalt.  
**Abast:** 10'.

El llançador obté un coneixement immediat de l'alineació d'un personatge, monstre, objecte o ubicació dins de l'abast (la majoria dels objectes o ubicacions no tenen alineació, però els objectes màgics o els llocs sagrats la poden tenir).

### Encís de serps

**Durada:** 1d4+1 assalts o torns.  
**Abast:** 60'.

Una o més serps deixen de ser hostils, s'alcen i mouen d'un costat a l'altre, però no ataquen.

\- **Daus de cop afectats:** l'encanteri afecta les serps que el total de daus de cop no superi el nivell del llançador. Per exemple, un llançador de 7è nivell pot afectar a set daus de cop de serps, que pot ser tant set serps d'un dau de cop com dues serps de 3 daus de cop més una serp d'un dau de cop, o qualsevol altra combinació.

\- **Durada:** quan es llança sobre serps que ja estan atacant al llançador, llavors l'encanteri dura 1d4+1 assalts i en cas contrari dura 1d4+1 torns.

### Parlar amb els animals

**Durada:** 6 torns.  
**Abast:** 30'.

El llançador es pot comunicar dins de l'abast indicat amb un tipus d'animal.

\- **Tipus d'animal:** animals convencionals o les seves variants gegants.

\- **Preguntes:** es pot interrogar als animals del tipus triat i obtenir-ne respostes. Però aquest encanteri no fa que es mostrin més amistosos o cooperatius del normal, pot ser que calgui fer alguna tirada de reacció.

\- **Favors o serveis:** si un animal es mostra amistosa amb el llançador, pot fer-li algun favor o servei.

### Resistir el foc

**Durada:** 2 torns.  
**Abast:** 30'.

A una única criatura se li atorga una resistència sobrenatural al foc, de la següent manera:

\- **Calor normal:** indemne per la calor o el foc no màgic.

\- **Bonificació:** s'obté una bonificació de \+2 a les tirades de salvació contra els atacs màgics o les armes d'alè basats en el foc.

\- **Dany causat pel foc:** es redueix en un punt per cada dau de dany, però per cada dau s'​​infligeix com a mínim un punt de dany.

### Retenir persona

**Durada:** 9 torns.  
**Abast:** 180'.

Aquest encanteri fa que l'objectiu (un o més humans, semihumans o monstres humanoides) quedi paralitzat quan es falla una ***tirada de salvació contra encanteris***. Es pot fer servir de dues maneres:

\- **Contra un únic individu:** la tirada de salvació de l'objectiu es penalitza amb \-2.

\- **Contra un grup:** es dirigeix a 1d4 individus del grup triats pel llançador.

\- **Restriccions:** els humanoides de més de 4+1 daus de cop i els no-morts no es veuen afectats.

### Silenci (radi 15')

**Durada:** 12 torns.  
**Abast:** 180'.

Una àrea amb un radi de 15 peus queda totalment en silenci.

\- **Dins de l'àrea:** tot el so desapareix, és impossible conversar i llançar encanteris.

\- **Soroll de fora de la zona:** els de dins poden sentir els sons que provenen de fora de l'àrea afectada.

\- **Llançament sobre una criatura:** es pot llançar silenci sobre una criatura, que se li permet una ***tirada de salvació contra encanteris***. Si falla aquesta tirada, l'àrea de silenci de 15 peus se situa sobre la criatura i es mou amb ella. Quan se supera la tirada de salvació, l'efecte de l'encanteri es manté estacionari i l'objectiu pot sortir-ne.

### Trobar paranys

**Durada:** 2 torns.  
**Abast:** 30'.

Quan el llançador s'acosta als paranys dins de l'abast indicat, aquests se li mostren amb una lluentor blava.

\- **Paranys màgics i mecànics:** indiferentment.

\- **Sense detalls:** no es percep la naturalesa del parany ni la manera de desactivar-lo.

# Encanteris de màgia arcana

Primer nivell

| 1d12 | Nom | Inv. | Durada | Abast |
| :---: | :---- | :---: | :---: | :---: |
| **1** | Detectar màgia | \- | 2 torns | 60' |
| **2** | Disc flotant | \- | 6 torns | 6' |
| **3** | Dormir | \- | 4d4 torns | 240' |
| **4** | Encisar persona | \- | Dies | 120' |
| **5** | Escut | \- | 2 torns | Llançador |
| **6** | Llegir idiomes | \- | 2 torns | Llançador |
| **7** | Llegir màgia | \- | 1 torn | Llançador |
| **8** | Llum | Si | nivell+6 torns | 120' |
| **9** | Projectil màgic | \- | 1 torn | 150' |
| **10** | Protecció del mal | \- | 6 torns | Llançador |
| **11** | Retenir portal | \- | 2d6 torns | 10' |
| **12** | Ventrilòquia | \- | 2 torns | 60' |

Segon nivell

| 1d12 | Nom | Inv. | Durada | Abast |
| :---: | :---- | :---: | :---: | :---: |
| **1** | Detectar el mal | \- | 2 torns | 60' |
| **2** | Detectar invisibilitat | \- | 6 torns | 10' per nivell |
| **3** | Força fantasmal | \- | Concentració | 240' |
| **4** | Imatge mirall | \- | 6 torns | Llançador |
| **5** | Invisibilitat | \- | Fins interrupció | 240' |
| **6** | Levitació | \- | nivell+6 torns | Llançador |
| **7** | Llum continua | Si | Permanent | 120' |
| **8** | Obertura | \- | 1 assalt | 60' |
| **9** | Pany de mag | \- | Permanent | 10' |
| **10** | PES | \- | 12 torns | 60' |
| **11** | Teranyina | \- | 48 torns | 10' |
| **12** | Trobar objectes | \- | 6 torns | 120' |

Tercer nivell

| 1d12 | Nom | Inv. | Durada | Abast |
| :---: | :---- | :---: | :---: | :---: |
| **1** | Apressar | \- | 3 torns | 240' |
| **2** | Bola de foc | \- | Instantani | 240' |
| **3** | Clarividència | \- | 12 torns | 60' |
| **4** | Dissipar màgia | \- | Instantani | 120' |
| **5** | Infravisió | \- | un dia | Toc o llançador |
| **6** | Invisibilitat (radi 10') | \- | Fins interrupció | 120' |
| **7** | Llampec | \- | Instantani | 120' |
| **8** | Protecció del mal (radi 10') | \- | 12 torns | 10' al voltant del llançador |
| **9** | Protecció dels projectils normals | \- | 12 torns | 30' |
| **10** | Retenir persona | \- | 1 torn/nivell | 120' |
| **11** | Respirar dins l'aigua | \- | un dia | 30' |
| **12** | Volar | \- | 1d6+nivell torns | Toc o llançador |

## Primer nivell

### Detectar màgia

**Durada:** 2 torns.  
**Abast:** 60'.

Els objectes, les àrees o les criatures encantades brillen lleugerament a ulls del llançador i es revelen així tant els encantaments permanents com els temporals.

### Disc flotant

**Durada:** 6 torns.  
**Abast:** 6'.

S'evoca un disc flotant de força màgica lleugerament còncau que segueix al llançador cap allà a on va i pot transportar càrregues. 

\- **Mida:** el disc fa tres peus de diàmetre i una polzada de profunditat al centre.

\- **Càrrega:** pot contenir una càrrega màxima de 5.000 monedes.

\- **Moviment:** el disc flota a l'aire a l'altura de la cintura i es manté anivellat, desplaçant-se horitzontalment dins de l'abast de l'encanteri.

\- **Acaba:** quan el disc fa pampallugues al final de la durada de l'encanteri i llavors deixa caure tot el porti.

### Dormir

**Durada:** 4d4 torns.  
**Abast:** 240'.

Aquest encanteri provoca una somnolència màgica a un grup de criatures o un únic individu.

\- **Una sola criatura:** de fins a 4+1 daus de cop.

\- **Un grup:** un total de 2d8 daus de cop de criatures de 4 daus de cop o menys cadascuna.

\- **Matar:** les criatures encantades per aquest encanteri estan indefenses i es poden matar a l'instant amb una arma de fulla; tan sols cal tirar pel dany.

\- **Despertar:** les bufetades o les ferides no mortals desperten a la criatura afectada.

\- **Restriccions:** no afecta les criatures no-mortes.

Quan es dirigeix a un grup de criatures de 4 daus de cop o menys, s'apliquen les regles següents:

\- **Primer les més febles:** els objectius amb menys daus de cop es veuen afectades primer.

\- **Daus de cop:** es compta tot un dau de cop pels monstres amb menys d'un dau de cop i els monstres amb una bonificació als daus de cop tan sols la quantitat base. Per exemple, un monstre de 3+2 daus de cop es calcula que té 3 daus de cop.

\- **Excés:** es descarten els daus de cop restants que no poden afectar del tot a una criatura.

### Encisar persona

**Durada:** un o més dies.  
**Abast:** 120'.

Una única criatura de tipus “persona” li cal superar una ***tirada de salvació contra encanteris*** o restar encisada de la següent manera:

\- **Amistat:** el subjecte encisat veu al llançador com un amic i aliat de confiança, i si cal, defensarà al llançador.

\- **Ordres:** si comparteixen un idioma, el subjecte encisat obeirà les ordres del llançador.

\- **Alineació:** pot ignorar les ordres que contradiguin la naturalesa de la criatura o la seva alineació.

\- **Ordres suïcides:** el subjecte encisat mai obeeix les ordres suïcides o òbviament nocives.

\- **Durada:** indefinidament, però es permet fer més ***tirades de salvació contra encanteris*** segons la seva puntuació a ***intel·ligència*** i si alguna d'aquestes tirades de salvació té èxit, llavors l'encanteri finalitza.

| INT | Tirades de salvació |
| :---: | :---- |
| 3-8 | La criatura obté una tirada de salvació un cop al mes. |
| 9-12 | La criatura obté una tirada de salvació cada setmana. |
| 13-18 | La criatura obté una tirada de salvació un cop al dia. |

\- **Restriccions:** els humanoides de més de 4+1 daus de cop i els no-morts no es veuen afectats.

### Escut

**Durada:** 2 torns.  
**Abast:** llançador.

Es crea un camp de força invisible que protegeix al llançador de la següent manera.

\- **Contra projectils:** la CA del llançador és 17\.

\- **Contra altres atacs:** la CA del llançador és 15\.

### Llegir idiomes

**Durada:** 2 torns.  
**Abast:** el llançador.

Durant els dos torns d'aquest encanteri, el llançador pot llegir qualsevol idioma, missatge codificat, mapa o tota mena d'instruccions escrites. Aquest encanteri no atorga cap habilitat per parlar en idiomes desconeguts.

### Llegir màgia

**Durada:** 1 torn.  
**Abast:** el llançador.

Amb aquest encanteri, el llançador pot desxifrar inscripcions o runes màgiques de la següent manera:

\- **Pergamins:** es pot entendre el patró màgic d'un pergamí d'encanteris arcans. Aleshores, el llançador pot activar (o copiar) els encanteris del pergamí en qualsevol moment futur.

\- **Llibres d'encanteris:** pot desxifrar un llibre escrit per un altre llançador d'encanteris arcans.

\- **Inscripcions:** es pot entendre les runes o paraules màgiques inscrites en un objecte o una superfície.

\- **Tornar a llegir:** un cop llegit un escrit mitjançant aquest encanteri, fa que es pugui rellegir aquest mateix text o inscripció sense necessitar la màgia.

### Llum

**Durada:** 12 torns.  
**Abast:** 120'.

El llançador escull un dels efectes següents.

\- **Conjurar llum:** en un radi de 15'. Aquesta llum màgica és suficient per llegir, encara que no sigui tan brillant com la llum de dia. L'encanteri es pot llançar sobre un objecte i llavors la llum es mou amb l'objecte.

\- **Encegar a una criatura:** llançant-lo sobre els seus ulls. Si l'objectiu falla la ***tirada de salvació contra encanteris***, aquest quedarà encegat durant 12 torns. Una criatura encegada no pot atacar.

\- **Cancel·lar foscor:** pot dissipar l'encanteri ***foscor***.

#### Invertit: foscor

Es crea una àrea de 15' de radi de foscor màgica que impedeix la visió normal (però no la infravisió). Igual que ***llum***, també es pot utilitzar per encegar a criatures o per dissipar un encanteri ***llum***.

### Projectil màgic

**Durada:** 1 torn.  
**Abast:** 150'.

Aquest conjura un o més dards d'energia brillant que el llançador pot disparar contra un objectiu visible que es troba a dins l'abast de l'encanteri.

\- **Colpeja:** el projectil colpeja inevitablement, no cal fer tirada d'atac ni es permet fer cap tirada de salvació.

\- **Dany:** el projectil infligeix 1d6+1 punts de dany.

\- **Nivells alts:** llavors es pot conjurar més projectils, es creen dos projectils addicionals per cada cinc nivells d'experiència obtinguts, és a dir tres projectils entre els nivells 6è-10è, cinc projectils entre els nivells 11è-15è, etc.). Es poden dirigir tots els projectils cap a un sol objectiu o contra diferents objectius a elecció del llançador.

### Protecció del mal

**Durada:** 12 torns.  
**Abast:** el llançador.

Aquest encanteri protegeix el llançador dels atacs de criatures amb una alineació diferent de la seva.

\- **Bonificacions:** s'obté una bonificació de \+1 a les tirades de salvació relatives als atacs o habilitats especials de les criatures amb una alineació diferent.

\- **Tirades d'atac:** es penalitzen amb \-1 per les criatures amb una alineació diferent.

\- **Criatures encantades, construïdes o convocades:** el conjur impedeix que aquestes criatures ataquin cos a cos al llançador, tot i que sí que poden fer atacs a distància. Quan el llançador lluita cos a cos contra aquestes criatures, llavors es perd aquesta protecció, però encara s'apliquen les bonificacions a les tirades de salvació i la penalització a les tirades d'atac esmentades anteriorment.

### Retenir portal

**Durada:** 2d6 torns.  
**Abast:** 10'.

Aquest encanteri manté una porta, una finestra o qualsevol altre tipus de portal tancat màgicament.

\- **Obertura amb màgia:** l'encanteri ***obertura*** obre un portal retingut a l'instant.

\- **Obertura per la força:** les criatures amb tres o més daus de cop per sobre del nivell del llançador (o els personatges amb tres o més nivells per sobre) poden obrir un portal retingut amb l'esforç d'un assalt.

### Ventrilòquia

**Durada:** 2 torns.  
**Abast:** 60'.

El llançador pot fer que la seva veu sembli provenir de qualsevol lloc a dins de l'abast,  
per exemple d'una estàtua o  
d'un animal.

## Segon nivell

### Detectar el mal

**Durada:** 6 torns.  
**Abast:** 120'.

Els objectes encantats amb finalitats malignes o els éssers vius amb intencions malvades queden envoltats per una lluentor màgica.

\- **Tan sols la intenció:** aquest encanteri no atorga la capacitat de llegir ments, sinó que tan sols permet apreciar una sensació de les males intencions.

\- **Definició de mal:** el DJ ha de decidir què és el ***“mal”***, algunes coses potencialment nocives com ara les trampes no són malvades per se.

### Detectar invisibilitat

**Durada:** 6 torns.  
**Abast:** 10' per nivell.

El llançador pot veure clarament els objectes o les criatures invisibles que es troben a dins de l'abast de l'encanteri.

### Força fantasmal

**Durada:** concentració.  
**Abast:** 240'.

Es manifesta en un cub de 20 peus de costat una il·lusió visual a elecció del llançador.

Es pot triar entre els tres tipus d'il·lusions següents:

1. **Un monstre il·lusori:** que se li pot ordenar atacar. El monstre té una classe d'armadura de 10 i desapareix quan és colpejat en combat.  
2. **Un atac il·lusori:** per exemple, una allau, un sostre que cau, un projectil màgic, etc. No afecta els subjectes que superen una ***tirada de salvació contra encanteris***.  
3. **Una escena:** es canvia l'aparença de la zona afectada o es crea l'aparició d'alguna cosa, que desapareix quan es toca.

##### Condicions

\- **Concentració:** és necessària per mantenir la il·lusió. Quan el llançador es mou o es distreu, llavors acaba l'encanteri.

\- **Els monstres o atacs il·lusoris:** semblen perjudicials, però mai infligeix un dany real. Un personatge que sembla morir tan sols cau inconscient, un personatge convertit en pedra quedarà paralitzat, etc. Aquests efectes duren 1d4 torns.

\- **Il·lusions de la imaginació:** si la il·lusió és alguna cosa que el llançador no ha vist mai personalment, el director de joc hauria d'atorgar una bonificació a qualsevol tirada de salvació aplicable.

### Imatge mirall

**Durada:** 6 torns.  
**Abast:** el llançador.

Apareixen 1d4 duplicats il·lusoris del llançador.

\- **Comportament:** els duplicats tenen l'aspecte i es comporten exactament igual que el llançador.

\- **Atacs contra el llançador:** cada atac destrueix una de les imatges mirall, fins i tot quan l'atac falla.

### Invisibilitat

**Durada:** permanent, però es pot interrompre.  
**Abast:** 240'.

El llançador, una criatura o un objecte que es trobi a dins de l'abast de l'encanteri es torna invisible.

\- **Criatures:** tot l'equipament de l'objectiu també es torna invisible (inclòs roba i armadures). Els objectes deixats caure per una criatura invisible es fan visibles. Si el subjecte ataca o llança un encanteri, la invisibilitat s'interromp i acaba l'encanteri.

\- **Objectes:** la invisibilitat és permanent.

\- **Fonts de llum:** si una font de llum es fa invisible, ja sigui com a part de l'equipament d'una criatura o com a objecte individual, la llum que emet serà visible.

### Levitació

**Durada:** 6 torns \+1 torn per nivell.  
**Abast:** el llançador.

Aquest encanteri permet al llançador desplaçar-se amunt i avall flotant per l'aire.

\- **Moviment vertical:** el llançador tan sols visualitza amb la ment el moviment que vol fer amb un factor de fins a 20 peus per assalt.

\- **Moviment horitzontal:** el llançador es pot empènyer contra objectes sòlids per moure's lateralment.

\- **Pes:** es pot transportar una càrrega normal mentre es levita.

### Llum continua

**Durada:** permanent.  
**Abast:** 120'.

El llançador ha de triar un dels efectes següents.

1. **Llum màgica:** en un radi de 30' que és tan brillant com la llum del sol i afecta a totes les criatures amb sensibilitat a la llum dins l'àrea. També es pot llançar sobre un objecte i llavors la llum es mou amb l'objecte.  
2. **Encegar a una criatura:** llançant-lo sobre els seus ulls. Si l'objectiu falla la ***tirada de salvació contra encanteris***, aquest quedarà encegat.  
3. **Cancel·lar foscor contínua:** aquest encanteri pot cancel·lar l'encanteri ***foscor contínua***.

#### Invertit: foscor contínua

Crea una àrea de negror màgica amb un radi de 30' que impedeix tant la visió normal com la infravisió. Les fonts de llum introduïdes a la zona de foscor no Tenen cap efecte. Igual que per ***llum contínua***, també es pot utilitzar per a encegar criatures o per cancel·lar l'encanteri ***llum contínua***.

### Obertura

**Durada:** 1 assalt.  
**Abast:** 60'.

Aquest encanteri obre portes, portons, cofres, etc., que estan tancades amb un pany, barrades o travades d'alguna manera.

\- **Portes retingudes amb màgia:** es veuen afectades, per exemple per ***retenir portal*** o ***pany de mag***.

\- **Portes secretes:** es poden obrir, però el llançador ha de saber primer a on són.

### Pany de mag

**Durada:** permanent.  
**Abast:** 10'.

Aquest encanteri tanca una porta, un portó, un cofre o qualsevol altre objecte amb un pany màgic. 

**Superar el pany:** el pany màgic és permanent, però es pot superar de la manera següent:

\- **El llançador:** del pany pot obrir-lo amb facilitat.

\- **L'encanteri *obertura*:** permet obrir el pany.

\- **Nivells alts:** qualsevol personatge que empri la màgia i que sigui d'almenys tres nivells (tres daus de cop) per sobre que el llançador del ***pany de mag*** pot obrir-lo sense cap impediment.

**Se supera temporalment:** obrir el pany no destrueix el ***pany de mag***.

### Percepció extrasensorial o PES

**Durada:** 12 torns.  
**Abast:** 60'.

Aquest encanteri atorga al llançador la capacitat de percebre i comprendre els pensaments d'altres criatures vives.

\- **Enfocat durant un torn:** pot rebre pensaments, el llançador ha de centrar la seva concentració en una direcció durant un torn.

\- **Després del torn:** es poden percebre els pensaments de totes les criatures a l'abast en aquesta direcció.

\- **Diverses criatures:** si hi ha diverses criatures en la direcció enfocada, els seus pensaments es barregen en un embolic confús i el llançador ha de dedicar un torn addicional per discriminar els pensaments d'una única criatura.

\- **Significat:** el llançador entén el significat de tots els pensaments encara que no entengui l’idioma de la criatura.

\- **Obstruccions:** la capacitat de percebre els pensaments quedarà obstruïda amb una capa fina de plom o per les parets de roca de 2' de gruix o més.

### Teranyina

**Durada:** 48 torns.  
**Abast:** 10'.

S'evoca una massa de diverses capes de fils forts i enganxosos, que bloqueja una àrea cúbica de 10 peus de costat.

\- **Enredar-se:** les criatures atrapades dins la teranyina queden enredades entre les fibres enganxoses i no es poden moure, però poden alliberar-se en funció de la seva força.

\- **Inflamable:** els fils que formen la teranyina són inflamables i poden ser destruïts pel foc en dos assalts. Totes les criatures atrapades dins de la teranyina en flames pateixen 1d6 punts de dany per les flames.

Alliberar-se depèn de la força de la criatura de la manera següent:

\- **Humà normal:** es pot alliberar en 2d4 torns.

\- **Més de 18 augmentada màgicament:** la criatura es pot alliberar en quatre assalts.

\- **Força de gegant:** la criatura es pot alliberar en dos assalts.

### Trobar objectes

**Durada:** 6 torns.  
**Abast:** 120'.

El llançador pot percebre la direcció (però no la distància) d'un objecte que vol localitzar en una de les formes següents:

\- **Segons la classe general:** de l'objecte, per exemple, una escala, un altar, etc. Llavors es troba l'objecte més proper d'aquesta mena.

\- **Un objecte específic:** que el llançador pot visualitzar clarament en tots els seus aspectes (mida, forma, color, etc.).

\- **Restriccions:** aquest encanteri no es pot utilitzar per localitzar criatures.

## Tercer nivell

### Apressar

**Durada:** 3 torns.  
**Abast:** 240'.

Fins a 24 criatures a l'àrea de 60' de diàmetre encantada poden moure's i actuar el doble de ràpid del normal:

\- **Moviment:** es duplica el factor de moviment màxim dels subjectes.

\- **Atacs:** els subjectes poden fer el doble d'atacs per assalt.

\- **Encanteris:** el nombre d'encanteris que un subjecte pot llançar per assalt no es duplica.

\- **Dispositius màgics:** l'ús de dispositius com ara varetes tampoc no es duplica.

### Bola de foc

**Durada:** instantani.  
**Abast:** 240'.

Una flama es dirigeix ​​cap a un punt dins de l'abast i explota en una esfera de 20' de radi.

\- **Dany:** les criatures atrapades en la bola de foc prenen 1d6 punts de dany per nivell del llançador, la meitat superant una **salvació contra encanteris**.

### Clarividència

**Durada:** dotze assalts.  
**Abast:** 60'.

El llançador obté la capacitat de veure a través dels ulls d'altres éssers vius.

\- **Enfocat durant un torn:** per establir una connexió amb una criatura, el llançador ha de centrar la seva concentració en una direcció particular durant un torn.

\- **Després del torn:** les percepcions visuals d'una criatura a l'abast en aquesta direcció es retransmeten a la ment del llançador.

\- **Canvi:** un cop establerta una connexió, el llançador pot triar mantenir-la o canviar-la cap a un altre subjecte.

\- **Obstruccions:** la capacitat de l'encanteri quedarà obstruïda amb una capa fina de plom o per les parets de roca de 2' de gruix o més.

### Dissipar màgia

**Durada:** instantani.  
**Abast:** 120'.

Aquest finalitza els encanteris amb una durada no instantània que estan actius dins en un volum cúbic de 20' de costat.

\- **Nivell de llançador:** si el nivell del llançador de l'efecte màgic a finalitzar és superior al nivell del llançador de l'encanteri ***dissipar màgia***, hi ha una probabilitat d'1-en-20 per nivell de diferència que l'intent de dissipar fracassi. Per exemple si qui llença ***dissipar màgia*** és de 4t nivell i l'efecte màgic a dissipar el va llançar un mag de nivell 7, llavors la diferència és 3 i hi ha 3-en-20 possibilitats que l'intent fracassi.

\- **Objectes màgics:** no es veuen afectats.

### Infravisió

**Durada:** un dia.  
**Abast:** el llançador o una criatura tocada.

El subjecte pot veure fins a 60' en la foscor amb la infravisió.

### Invisibilitat (radi 10')

**Durada:** permanent, però es pot interrompre.  
**Abast:** 120'.

Una criatura seleccionada i totes les criatures que estan a 10 peus o menys d'ella es tornen invisibles.

\- **Àrea:** amb radi de 10 peus i es mou amb la criatura triada.

\- **Sortir de l'àrea:** es fan visibles els subjectes que s'allunyen a més de 10 peus de la criatura triada.

\- **Entrar a l'àrea:** les criatures que es mouen a l'àrea després de llançar l'encanteri no es tornen invisibles.

\- **Equipament:** tot el que portin els subjectes també es torna invisible, però es fan visibles els objectes abandonats o deixats caure.

\- **Fonts de llum:** si una font de llum es fa invisible, ja sigui com a part de l'equipament d'una criatura o com a objecte individual, la llum que emet serà visible.

\- **Interrompre:** si un subjecte ataca o llança un encanteri, aquest perd la invisibilitat.

### Llampec

**Durada:** instantani.  
**Abast:** 180'.

Conjura un fort cop d'energia elèctrica de 60' de llarg i 5' d'ample.

\- **Dany:** les criatures atrapades prenen 1d6 punts de dany per nivell del llançador, amb una tirada de salvació contra encanteris per la meitat del dany.

\- **Rebot:** si el ***llampec*** impacta contra una barrera sòlida abans que no arribi a la seva longitud completa, rebota i recorre la distància restant de la seva longitud completa en la direcció del llançador.

### Protecció del mal (radi 10')

**Durada:** 12 torns.  
**Abast:** 10' al voltant del llançador.

Aquest encanteri protegeix el llançador i tots els seus aliats en un radi de 10 peus, dels atacs de criatures amb una alineació diferent de la del llançador.

\- **Bonificacions:** tots els éssers a dins de l'àrea de protecció obtenen una bonificació de \+1 a les tirades de salvació relatives als atacs o habilitats especials de les criatures amb una alineació diferent.

\- **Tirades d'atac:** es penalitzen amb \-1 per les criatures amb una alineació diferent.

\- **Criatures encantades, construïdes o convocades:** el conjur impedeix que aquestes criatures ataquin cos a cos al llançador, tot i que sí que poden fer atacs a distància. Quan el llançador lluita cos a cos contra aquestes criatures, llavors es perd aquesta protecció, però encara s'apliquen les bonificacions a les tirades de salvació i la penalització a les tirades d'atac esmentades anteriorment.

### Protecció dels projectils normals

**Durada:** 12 torns.  
**Abast:** 30'.

Un sol subjecte a l'abast obté immunitat completa contra míssils petits no màgics (per exemple, no es concedeix protecció contra còdols llançats o fletxes encantades).

### Retenir persona

**Durada:** 9 torns.  
**Abast:** 180'.

Aquest encanteri fa que l'objectiu (un o més humans, semihumans o monstres humanoides) quedi paralitzat quan es falla una ***tirada de salvació contra encanteris***. Es pot fer servir de dues maneres:

\- **Contra un únic individu:** la tirada de salvació de l'objectiu es penalitza amb \-2.

\- **Contra un grup:** es dirigeix a 1d4 individus del grup triats pel llançador.

\- Restriccions: els humanoides de més de 4+1 daus de cop i els no-morts no es veuen afectats.

### Respirar dins l'aigua

**Durada:** un dia.  
**Abast:** 30'.

El subjecte pot respirar dins l'aigua mitjançant aquest encanteri.

\- **Respiració d'aire:** l'encanteri no afecta la capacitat del subjecte per respirar aire.

\- **Natació:** no es concedeix cap competència addicional en natació.

### Volar

**Durada:** 1d6 torns \+1 torn per nivell.  
**Abast:** el llançador o una criatura tocada.

El subjecte obté la capacitat de volar per l'aire.

\- **Factor de moviment:** fins a 360' (120').

\- **Moviment:** és possible volar en qualsevol direcció, fins i tot levitar o flotar a l'aire.

# Regles opcionals

## Combat

### Atacar amb dues armes

Els personatges amb ***destresa*** o ***força*** alts poden voler empunyar una arma amb cada mà.

\- L'arma secundària ha de ser de mida petita; per exemple, una daga o destral de mà.

\- Els atacs amb l'arma principal tenen una penalització de \-2 a la tirada d'atac.

\- Es pot fer un segon atac amb l'arma secundària amb una penalització de \-4 a la tirada d'atac. 

### Carregar cap a la lluita

Un cop per combat es pot carregar i atacar.

\- Cal tenir un camí lliure i es mou com a mínim 20 peus (20 iardes a les terres salvatges) abans d'atacar.

\- Obté una bonificació de \+2 a l'atac aquest assalt.

\- La seva CA és penalitzada amb \-1 aquest assalt.

\- Les armes contra les criatures que carreguen també són eficaces contra la càrrega de personatges.

### Armes d'esquitx

#### Dirigides a una superfície

Es pot intentar llançar vials perquè es trenquin sobre una superfície dura a prop d'una o més criatures; es tracta com un atac contra una CA 10 que afecta amb l'esquitx del líquid a totes les criatures en un radi de 5 peus quan es té èxit, i si és un líquid nociu, prenen 1d2 punts de dany.

### Errar l'objectiu

Quan un atac amb una arma d'esquitx erra el seu objectiu, llavors cau en una ubicació aleatòria:

\- Tira 1d12 per determinar la direcció, interpretant el resultat com la direcció de les hores en un rellotge.

\- El contenidor es trenca a 5 peus de l'objectiu previst en la direcció resultant.

\- Les criatures a menys de 5 peus s'esquitxen amb el líquid que si és nociu infligeix 1d2 punts de dany.

## Alternativa al drenatge de nivells

Algunes criatures tenen un atac especial que pot prendre daus de cop o nivells a les criatures que toquen. És una forma d'atac que pot alentir molt el joc i desequilibrar els nivells del grup, per això es proposa una forma alternativa per aquesta mena d'atacs.

\- Es drenen punts de ***constitució*** en comptes de nivells o daus de cop.

\- Les criatures que drenen un nivell o dau de cop prenen 1d6 punts de ***constitució***.

\- Les criatures que drenen dos nivells o daus de cop prenen 2d4 punts de ***constitució***.

\- Les criatures que veuen la seva ***constitució*** reduïda a zero moren immediatament.

\- Els punts de constitució drenats es recuperen de forma natural a un ritme d'un per dia i també es poden recuperar amb la màgia amb l'encanteri ***restaurar***.

## Rerefons

Els personatges poden haver après habilitats d'un ofici en algun moment abans de llançar-se a l'aventura.

Quan es crea el personatge es tira 1d100 i es consulta la taula o si el director de joc ho permet, es pot triar.

| 1d100 | Habilitat |
| :---: | :---- |
| 01-02 | Adroguer |
| 03-04 | Armador |
| 05-07 | Arquer / fletxer |
| 08-11 | Baster |
| 12-14 | Blanquer |
| 15-19 | Boter |
| 20 | Bufador de vidre |
| 21-24 | Caçador |
| 25-26 | Calderer |
| 27-29 | Carnisser |
| 30 | Cartògraf |
| 31-34 | Cerveser |
| 35-36 | Corder |
| 37 | Enquadernador |
| 38-40 | Ensostrador |
| 41-43 | Entrenador d'animals |
| 44-46 | Ferrer |
| 47-50 | Forner |
| 51-53 | Fuster |
| 54-64 | Granger |
| 65-67 | Lapidari / joier |
| 68-70 | Llenyataire |
| 71-73 | Mariner |
| 74-76 | Mestre d'aixa |
| 77-80 | Miner |
| 81-82 | Paleta |
| 83-86 | Pellisser |
| 87-90 | Pescador |
| 91-93 | Sastre |
| 94-95 | Taverner |
| 96-98 | Terrissaire |
| 99-00 | Tira per a dos rerefons |

### Ús del rerefons

El director de joc ha de decidir-ne tots els usos, aquest coneixement tan sols permet realitzar les funcions d'una professió a un nivell bàsic, per exemple:

\- Estimar el valor i la qualitat d'un objecte relacionat.

\- Fer reparacions menors a elements relacionats.

\- Construir objectes senzills relacionats amb el rerefons.

Un aventurer mai és capaç d'apropar-se al nivell d'habilitat d'algú dedicat a la professió.

# Dirigir aventures

## Les criatures i els PNJ

El DJ és l'encarregat de decidir com reaccionen les criatures i els PNJs en els encontres, i també quines maquinacions, tàctiques o plans duen a terme mentre els personatges són en una altra banda. És molt important que tinguin propòsits i objectius, l'escenari de joc ha de mostrar-se viu, dinàmic i versemblant per crear un entorn immersiu que captivi als jugadors i els faci aflorar emocions.

### Intel·ligència i tàctiques

A l'hora de decidir com actua una criatura o un PNJ, el director de joc ha de considerar el seu nivell d'intel·ligència. Per exemple, les criatures intel·ligents poden fer servir alguna de les tàctiques següents:

\- **Emboscades i sigil:** les criatures astutes i no gaire fortes, poden posar paranys o preparar emboscades i preferir atacar als personatges des de la distància amb armes de projectils.

\- **Guàrdies:** els enemics poden fer ús de guàrdies o mascotes per debilitar els personatges i protegir les seves principals vies de fugida.

\- **Objectes màgics:** les criatures faran servir qualsevol objecte màgic al seu abast per frustrar les intencions dels jugadors.

\- **Aprenentatge i preparació:** quan els personatges tenen un encontre en què algunes les criatures fugen, llavors aquestes aprenen de l'experiència i es prepararan millor. Potser construint estructures defensives, buscant reforços, reubicant el seu cau, parant paranys i emboscades, etc.

**Adaptació:** poden copiar o adaptar les tàctiques usades amb èxit pels personatges i preparar contramaniobres específiques per anul·lar-les.

### Motivació

Igual que els personatges, les criatures intel·ligents i els PNJ tenen els seus propis interessos i motivacions.

**Interpretar:** el director de joc hauria de considerar la reacció de la criatura a les negociacions amb els personatges, tenint en compte la seva alineació i personalitat, i les criatures no haurien de cooperar sempre com desitgin els jugadors, però tampoc reaccionar sempre de forma hostil.

**Aliats:** les criatures i els PNJ sovint estan amb amics, sequaços o seguidors que els ajuden o vengen quan són derrotats. Interessos polítics o comercials, l'enveja i els amors no correspostos, el col·leccionisme de coneixements i objectes, o desfer-se d'una maledicció són exemples de motivacions que la simple recuperació de tresor. 

## Atorgar experiència

Tots els personatges que tornen amb vida d'una aventura reben punts d'experiència (PX) que s'obtenen principalment de dues maneres: pel tresor recuperat i per les criatures superades.

### Tresor recuperat

El tresor que els personatges recuperen en una aventura és el principal mitjà pel qual es guanyen els punts d'experiència, normalment representa ¾ o més del total de punts d'experiència atorgats.

**Tresor no màgic:** els personatges guanyen un punt d'experiència per cada peça d'or (po) del tresor.

**Tresor màgic:** no atorga punts d'experiència.

### Criatures superades

Totes les criatures superades pel grup, és a dir enganyades, capturades, espantades, evitades o mortes concedeixen punts d'experiència en funció de com són de poderoses (llegir a la taula) i quina ha estat la interacció amb els personatges.

**PX base:** el valor en punts d'experiència d'una criatura es determina pels seus daus de cop; les criatures amb daus de cop modificats (per exemple, de 4+2) són més poderoses i apareixen a la taula per separat. Una criatura amb 2 DC atorga 20 punts d'experiència i una de 2+2 DC en proporciona 25\.

**Bonificació PX:** el valor en punts d'experiència d'una criatura s'incrementa per cada habilitat especial que tingui. El nombre d'habilitats especials sovint s'indica amb asteriscs en el valor de daus de cop de la criatura.

**Criatures amb DC alts:** per a cada dau de cop per sobre de 21 afegeix 250 PX als valors de base i de bonificació. 

**Bonificació extraordinària:** una criatura poderosa derrotada en circumstàncies especialment perilloses pot tractar-se com si tingués un dau de cop addicional quan s'ha d'atorgar els punts d'experiència.

### Dividir l'experiència

Als punts d'experiència del tresor recuperat se sumen els punts d'experiència per les criatures superades i es reparteixen equitativament entre tots els supervivents a l'aventura, també als seguidors.

Els punts d'experiència atorgats sempre es reparteixen equitativament amb independència de com decideixin els jugadors dividir-se el tresor o de quin personatge hagi dat el cop mortal a una criatura.

### Bonificacions i penalitzacions

El director de joc pot atorgar punts d'experiència addicionals als jugadors que ho facin especialment bé i de la mateixa manera es pot penalitzar els jugadors que no contribueixin al divertiment del grup.

| DC de la criatura | Base PX | Bonificació PX |
| :---- | :---: | :---: |
| Menys d'1 | 5 | 1 |
| 1 | 10 | 3 |
| 1+ | 15 | 4 |
| 2 | 20 | 5 |
| 2+ | 25 | 10 |
| 3 | 35 | 15 |
| 3+ | 50 | 25 |
| 4 | 75 | 50 |
| 4+ | 125 | 75 |
| 5 | 175 | 125 |
| 5+ | 225 | 175 |
| 6 | 275 | 225 |
| 6+ | 350 | 300 |
| 7-7+ | 450 | 400 |
| 8-8+ | 650 | 550 |
| 9-10+ | 900 | 700 |
| 11-12+ | 1.100 | 800 |
| 13-16+ | 1.350 | 950 |
| 17-20+ | 2.000 | 1.150 |
| 21-21+ | 2.500 | 2.000 |

# Tresors

## Objectes de valor

Per a cada objecte inusual col·locat, el director de joc n'ha de detallar el valor en peces d'or i si es fa servir la regla opcional de ***càrrega*** el seu pes en monedes.  
**Tresor comú:** les taules de tresor descriuen mètodes per generar tresors de monedes, gemmes, joies, i objectes màgics.

**Tresor inusual:** les aventures també es pot trobar objectes de valor, el valor del qual no sempre és obvi:

\- **Obra d'art:** pintures, estàtues.

\- **Llibres:** toms rars o pergamins.

\- **Aliments:** espècies, vins exquisits.

\- **Mobiliari:** catifes, tapissos.

\- **Estris:** coberts de plata, estris de cuina o de laboratori.

\- **Objectes de valor:** pells, marfil, minerals, sedes.

## Objectes màgics

Els objectes sovint es classifiquen en una de les categories detallades a continuació.

\- **Armadures i escuts:** que atorguen beneficis protectors a l'usuari.

\- **Espases:** que concedeixen bonificacions per colpir i al dany en combat, o de vegades estan encantades amb poders addicionals.

\- **Armes:** totes les armes encantades que no siguin espases que concedeixen bonificacions per colpir i el dany en combat, o encantades amb altres poders.

\- **Pocions:** ungüents i líquids màgics emmagatzemats en vials de vidre.

\- **Anells:** que fan l'efecte d'un encanteri sobre l'usuari.

\- **Ceptres, bastons i varetes:** vares màgiques de fusta, metall, cristall, etc., i de diferents mides que utilitzen els llançadors d'encanteris per desencadenar efectes màgics.

\- **Pergamins i mapes:** fulls envellits de pergamí o paper inscrits amb un encanteri o instruccions per trobar un tresor, fixat que els mapes de tresor es tiren a la taula d'objectes màgics tot i que no acostumen a ser màgics.

\- **Objectes diversos:** els que no entren en cap altra categoria.

### Identificació d'objectes màgics

**Prova:** la forma més comuna d'identificar objectes màgics és mitjançant prova i error, p. ex. beure una poció, posar-se una armadura, lluitar amb una arma, etc.

**Seguidors:** és possible que els jugadors intentin fer servir els seguidors com a “conillets d'índies” per provar objectes màgics de propietats desconegudes, els seguidors poden acceptar-ho si se'ls permet conservar l'objecte en qüestió.

**Amb màgia:** els mags (PNJ) de nivell alt poden identificar els objectes màgics, però sempre requeriran un pagament o un servei en espècie i es requereix temps, possiblement diverses setmanes.

### Ús d'objectes màgics

**Ús:** un objecte màgic s'ha d'emprar, brandint-lo o portant-lo de la forma habitual per aquesta mena d'objecte.

**Activació:** per activar un objecte màgic, l'usuari s'ha de concentrar en el seu efecte i quan s'utilitza un objecte màgic d'aquesta manera no pot emprendre cap altra acció.

**Objectes sempre actius:** per aquests no cal concentració i estan sempre actius: espases, armes, armadures màgiques i objectes defensius; per exemple, un anell de protecció.

**Accions per assalt:** l'efecte d'un objecte màgic normalment només es pot fer servir una vegada per assalt, tret que en la descripció s'indiqui d'una altra manera.

### Tirar per objectes màgics

Pels objectes màgics segueix el procediment següent:

\- **Tipus especificat:** p. ex. 3 pocions, tira a la taula per aquesta classe d'objectes.

\- **Tipus** **no** **especificat:** primer es tira a la següent taula per determinar la classe i després a les taules de tresors corresponents al llibre de tresors.

| 1d20 | Objecte màgic |
| :---: | :---: |
| 1-2 | Armadura o escut |
| 3 | Objecte divers |
| 4-7 | Poció |
| 8 | Anell |
| 9 | Ceptre, bastó o vareta |
| 15 | Pergamí o mapa |
| 16-19 | Espasa |
| 20 | Arma |

## Armadures i escuts

**Ús:** segons restriccions normals de classe.

### Armadures i escuts maleïts

**Penalització** **a** l**a** **CA:** sovint s'indica una penalització a la CA que afecta a qui la porta. Per exemple, cota de malla maleïda \-1 té una CA de 13, en comptes de la CA 14 d'una cota de malla normal.

**CA** **10:** algunes armadures maleïdes restringeixen l'usuari a una CA 10 més el modificador per ***destresa***.

**Prova:** tota mena de proves indiquen que l'escut o l'armadura té un bonificador \+ 1 i tan sols es revela la maledicció quan s'utilitza en un combat mortal.

**Despendre:** un cop l'escut o l'armadura maleïda s'ha fet servir, es cau sota el malefici i no es pot despendre de l'equipament, i tan sols es pot eliminar amb màgia.

### Armadura i escuts encantats

**Bonificació a la CA:** les armadures i els escuts encantats especifiquen una bonificació que millora la CA del portador. Per exemple, una cota de malla \+1 atorga una CA de 15\.

## Espases i armes

**Ús:** segons restriccions normals de classe.

### Espases i armes maleïdes

**Penalització:** s'especifica una penalització que s'aplica tant a les tirades d'atac com a les de dany de l'arma.

**Despendre:** quan s'ha brandit en combat, qui l'empunya es veu afectat pel malefici i ja no es pot despendre de l'arma, de fet serà la seva preferida, i la maledicció tan sols es pot eliminar amb màgia.

### Espases i armes encantades

**Bonificació:** les armes encantades especifiquen una bonificació que s'aplica tant a les tirades d'atac com a les de dany de l'arma.

**Bonificació vs. tipus de criatura:** algunes armes tenen una bonificació especial quan s'utilitza contra un determinat tipus de criatura.

## Gemmes i joies

### Joies

Cada peça de joieria està valorada en 3d6×100 po o més si el director de joc ho vol pels personatges que estan per sobre del 3r nivell.

#### Joies danyades

Per exemple, si són aixafades, exposades al foc, a una calor intensa, o els llampecs es danyen i el seu valor redueix a la meitat.

### Combinació de valors

Quan un tipus de tresor indica la presència de gemmes o joies, el director de joc les pot combinar com vulgui. Per exemple, una tirada per cinc gemmes amb valor de 500 po com a una de 250 po, una de 100 po i tres de 50 po, etc.

## Objectes diversos

**Ús:** tots els personatges quan no s'indiqui el contrari.

**Activació:** quan no s'indica es pot fer servir a voluntat i s'activa per concentració.

## Pocions

**Ús:** tots els personatges quan no s'indiqui el contrari.

**Identificació:** es pot identificar una poció prenent una petita quantitat. És difícil d'identificar les pocions simplement per l'olor o el gust, perquè pocions amb el mateix efecte no són iguals.

**Beure:** per beure una dosi completa d'una poció cal un assalt i l'efecte màgic dura 1d6+6 assalts. El director de joc ha de fer la tirada i fer-ne el seguiment i no dir al jugador quant durarà la poció.

### Barrejar pocions

És perillós beure una poció quan ja s'està sota els efectes d'una altra.

\- **Malaltia:** el personatge queda totalment incapacitat durant 3 torns.

\- **Cancel·lació:** els efectes de les dues pocions es cancel·len.

La norma no s'aplica per efectes instantanis o permanents.

## Anells

**Ús:** tots els personatges quan no s'indiqui el contrari.

**Activació:** l'efecte màgic d'un anell s'activa col·locant-lo en un dit tret que s'indiqui una altra manera; l'efecte d'un anell màgic està contínuament actiu i finalitza quan es retira l'anell del dit.

**Anells múltiples:** un personatge pot portar dos anells màgics, un a cada mà; quan en porten més de dos es cancel·len tots els efectes màgics dels anells.

**Anells maleïts:** no es poden “desactivar” portant més anells.

## Ceptres, bastons i varetes

### Càrregues

Els ceptres, bastons i varetes tenen un nombre d'usos limitat, anomenats “càrregues”.

**Nombre de càrregues:** el nombre de càrregues d'un objecte quan es descobreix el determina el director de joc. Depèn del tipus d'objecte i normalment els jugadors no poden descobrir el nombre de càrregues.

**Ús:** cada ús de l'objecte triga un assalt i consumeix una càrrega.

**Consumir l'última càrrega:** l'objecte perd la seva màgia.

**Recàrrega:** no és possible.

### Ceptres

**Ús:** tots els personatges quan no s'indiqui el contrari.

**Dimensions:** prim i 3 peus de llarg.

**Càrregues:** normalment es troben amb 1d10 càrregues.

### Varetes

**Ús:** llançadors d'encanteris arcans.

**Dimensions:** Primers i un peu i mig de llarg.

**Càrregues:** normalment es descobreixen amb 2d10 càrregues.

### Bastons

**Ús:** llançadors d'encanteris, però alguns tan sols poden ser utilitzats per llançadors arcans o divins tal com es detalla en la descripció de l'objecte.

**Dimensions:** 2 polzades de gruix i 6 peus de llarg.

**Càrregues:** normalment es descobreixen  
amb 3d10 càrregues.

## Pergamins màgics

Els pergamins contenen fórmules màgiques escrites per un llançador d'encanteris d'alt nivell.

**Ús únic:** quan es llegeix les paraules desapareixen.

**Llum:** n'hi ha d'haver prou per llegir-lo.

### Pergamins maleïts

**Ús:** tots els personatges quan no s'indiqui el contrari.

**Activació:** només mirar el pergamí maleeix el personatge i el DJ ha de determinar-ne la naturalesa.

**Eliminació:** una maledicció es pot eliminar amb màgia o de vegades acomplint una missió especial.

#### Exemple de maleficis

\- **Transformació:** el lector es transforma en una criatura inofensiva; per exemple, en una granota.

\- **Convocació:** apareix al costat del lector un monstre errant del seu mateix nivell i l'ataca per sorpresa.

\- **Objecte** **perdut:** un objecte màgic posseït pel lector s'esvaeix, el DJ pot triar-lo o decidir-lo amb l'atzar.

\- **Drenatge** **d'energia:** en llegir-los es perd un nivell d'experiència (o dau de cop) i els punts de cop corresponents, així com tots els altres beneficis atorgats, per exemple, encanteris, tirades de salvació, etc. Els punts d'experiència del personatge es redueixen a mig camí entre el nivell anterior i l'actual; un personatge que perd tots els nivells mor.

\- **Repetir la tirada d'habilitat:** el jugador ha de tornar a tirar els punts d'una habilitat.

\- **Curació lenta:** la curació natural necessita el doble del temps normal i els encanteris curatius tan sols restauren la meitat dels punts de cop.

### Pergamins de protecció

**Ús:** tots els personatges quan no s'indiqui el contrari, sempre estan escrits en llengües no màgiques.

**Activació:** la seva lectura crea un cercle de protecció contra el tipus específic de criatura o energia.

**Àrea de protecció:** es conjura un cercle de protecció de 10 peus de radi al voltant del lector i quan el lector es mou, el cercle de protecció el segueix.

**Protecció contra monstres:** el cercle no impedeix que els monstres facin atacs màgics o de projectils contra els personatges de l'interior i un atac cos a cos a un enemic des de dins del cercle finalitza la protecció.

### Pergamins d'encanteri

**Ús:** llançadors d'encanteris.

**Tipus de màgia:** tan sols contenen encanteris divins amb una probabilitat d'1-en-4.

**Activació:** lectura en veu alta evoca l'efecte d'un encanteri específic i tan sols els llançadors del tipus de màgia del pergamí els poden activar.

\- **Pergamí d'encanteri arcà:** s'escriu en un pergamí màgic fent servir un codi arcà i per llegir-lo primer cal desxifrar-lo amb l'encanteri ***llegir màgia***.

\- **Pergamí d'encanteri diví:** s'escriu en un idioma normal (generalment en comú), però només pot ser utilitzat per llançadors d'encanteris divins.

\- **Pergamí amb encanteris diversos:** si un pergamí conté diversos encanteris, tan sols desapareix del pergamí l'encanteri llançat.

# Les bestioles

En aquest joc anomenem tots els éssers com a “criatures”. Aquest és el terme general; es fan servir termes més específics per descriure i classificar les diferents classes de criatures. Moltes seran neutrals i tan sols es preocupen d’elles mateixes, però algunes seran grans adversaris pels personatges.

Els jugadors no haurien d'assumir que totes les criatures són enemigues i que ataquen a l'acte; cal fer servir la taula de reacció de les criatures per decidir-ho. Tot plegat dependrà molt del context, però en general les criatures desconfiaran dels personatges jugador i probablement ni estaran interessades en ells ni els importarà el que facin els personatges sempre que no els afecti.

Les criatures d’aquest bestiari es presenten agrupades per categories, per exemple tots els animals estan a l'apartat "Animals" perquè sigui més senzill trobar-les. Aquestes classes també són importants respecte a les mecàniques del joc, per exemple alguns encanteris només afecten alguna classe de criatura com ara ***encisar animal*** que afecta els animals, o habilitats com ***expulsar no-morts*** que només afecta aquesta categoria. 

Per cada criatura, a més de les seves estadístiques, es proporciona una descripció física, sovint també algunes pautes respecte al seu comportament i altres detalls específics com si tenen o no infravisió, els idiomes que parlen, com s'organitzen socialment, etc.

## Estadístiques

Les criatures es descriuen amb estadístiques com les de l’exemple següent, que descriuen les habilitats generals com el combat, a més d’una descripció física i del seu comportament.

#### Cub gelatinós

**CA** 11, **DC** 4\* (18 pc), **AT** 1×tocar (2d4+paràlisis), **BA** \+3,  
**MV** 60' (20'), **TS** M12 V13 P14 A15 E16 (2), **ML** 12,  
**AL** neutral, **PX** 125, **NA** 1 (0), **TT** V

Es representen els valors mitjans, però pot haver-hi individus amb més o menys daus de cop que els indicats.

###### Classe d'armadura (CA)

Indica la capacitat del monstre per evitar el dany en combat. En la majoria dels bestiaris de la vella escola la classe d'armadura està en la forma descendent, com més baix millor i sense armadura és CA 9\. En aquest reglament es fa servir la classe d'armadura ascendent on sense armadura és CA 10\. Per convertir de l'escala descendent a l'ascendent només cal restar de 19 la CA descendent; p. ex., si en CA descendent 5 és una cota de malla, en ascendent 19 \- 5 \= 14\. En alguns bestiaris sovint la CA ascendent està indicada entre claudàtors a continuació de la CA descendent.

###### Daus de cop (DC)

És el nombre de daus de 8 cares (d8) que s'ha de tirar per determinar els punts de cop de la criatura.

**Asteriscs:** un o més després del nombre de DC indica el nombre d'habilitats especials de la criatura i serveix per calcular els punts d'experiència addicionals.

**Modificadors:** els modificadors dels DC (p. ex., \+3, \-1) s'apliquen al total de punts de cop (després de tirar els d8).

**Daus** **de** **cop fraccionats:** alguns monstres tenen menys d'un DC com ½ (1d4) o un nombre determinat de punts de cop fix en lloc de daus de cop.

**Punts** **de** **cop:** està indicat entre parèntesis i és el valor mitjà de la criatura descrita.

###### Atacs realitzables per assalt (AT)

És el nombre d'atacs per assalt, i les diferents rutines d'atac. Recorda que les tirades d'atac i dany dels monstres no es modifiquen amb ***força*** o ***destresa***, excepte quan s'especifiqui. Per cada mena d'atac també s'indica entre parèntesis el dany de cada atac.

###### Bonificació d'atac (BA)

Es pot fer servir la taula següent quan no s'indica en la descripció de la criatura.

| Daus de cop | BA | Daus de cop | BA |
| :---: | :---: | :---: | :---: |
| Humà normal | \-1 | 7+ a 9 | \+7 |
| Fins a 1 | 0 | 9+ a 11 | \+8 |
| 1+ a 2 | \+1 | 11+ a 13 | \+9 |
| 2+ a 3 | \+2 | 13+ a 15 | \+10 |
| 3+ a 4 | \+3 | 15+ a 17 | \+11 |
| 4+ a 5 | \+4 | 17+ a 19 | \+12 |
| 5+ a 6 | \+5 | 19+ a 21 | \+13 |
| 6+ a 7 | \+6 | 21+ | \+14 |

###### Tirada de salvació (TS)

\- **M:** mort o metzina.  
\- **V:** varetes.  
\- **P:** paràlisi / petrificació.  
\- **A:** atacs d'arma d'alè.  
\- **E:** encanteris / bastons / ceptres.

**Salva com:** s'indica entre parèntesis els daus de cop equivalents per a la tirada de salvació ('HN' vol dir que salva com a un home normal). No sempre és igual que els daus de cop de la criatura; les poc intel·ligents acostumen a salvar a la meitat dels seus DC mentre que les criatures màgiques poden tenir tirades de més altes.

###### Factor de moviment (MV)

Cada monstre té ***un factor de moviment base*** i ***un factor de moviment d'encontre*** entre parèntesis.

**Formes de moviment:** si el monstre té múltiples formes de moviment (per exemple, caminar, volar, escalar), apareixen separades per barres inclinades.

###### Valor de moral (ML)

A totes les criatures se'ls assigna un nivell de moral.  Aquest és el nombre que s'ha de treure amb una tirada 2d6 per determinar si davant l’adversitat, la criatura continua lluitant o no. La tirada de moral cal fer-la quan la criatura ha perdut la meitat dels punts de cop o per altres factors, com quan es produeix la primera mort o el grup es veu reduït a la meitat dels que eren en començar el combat.

La tirada de moral s'ignora en alguns casos, com  per exemple quan les criatures no tenen manera de retirar-se o quan lluiten per defensar les seves cries.

La moral és més una pauta que una regla estricta i el valor també es pot fer servir per interpretar a les criatures, en general, aquelles amb un valor baix, es mostraran nervioses en presència de perill.

###### Alineació (AL)

Afinitat del monstre amb la llei, la neutralitat o el caos. Quan s'indica "cap" el DJ ha de triar-la si cal.

###### Experiència (PX)

Aquest és el valor en punts d'experiència amb què es premia els personatges per derrotar el monstre. És el valor per criatura i es reparteix equitativament entre tots els personatges que sobrevisquin a l'aventura encara que superar l’encontre amb una criatura no vol dir necessàriament posar-hi fi a la seva vida.

###### Nombre en què apareixen (NA)

S'indica sovint amb dos valors, el segon entre parèntesis. Aquests valors només són orientatius i el DJ ha de decidir depenent de la situació en què es produeix l’encontre amb la criatura.

**Zeros:** si el primer valor és zero, els d'aquest tipus no solen trobar-se a les masmorres. Quan el segon és zero, no solen descobrir-se a les terres salvatges i no solen tenir caus.

\- **Errant en una masmorra:** el primer valor determina el nombre de monstres passejant-se en el nivell de la masmorra que és igual als seus DC. Si es descobreix en un nivell superior, el nombre pot augmentar i si és inferior disminuir.

\- **Catau:** el segon valor indica el nombre de monstres en la masmorra on tenen el seu cau.

\- **Errant per terres salvatges:** el segon valor indica el nombre descobert viatjant per les terres salvatges.

\- **Hàbitat a les terres salvatges:** el segon valor multiplicat per 5 indica el nombre en una comunitat.

###### Tipus de tresor (TT)

El codi de lletra utilitzat per determinar la quantitat i tipus de tresor posseït per la criatura. Les lletres signifiquen el següent:

\- **A** **a** **O:** una fortuna: tota la riquesa d'una comunitat o un monstre gran amagat al seu catau quan el nombre és superior a 1d4 a quantitat de tresor es pot reduir quan el nombre de monstres està per sota de la mitjana.

\- **P** **a** **la** **V:** quan apareix per un monstre intel·ligent, indica el tresor que porten els individus (P a T) o el grup (U i V). Quan apareix per a un monstre no intel·ligent, indica el tresor trobat entre les restes de les seves víctimes.

## Moral (regla opcional)

El DJ pot fer servir aquest sistema per decidir si les criatures (o els PNJ) es rendeixen o fugen del combat.

\- **Moral de 2:** significa que lluiten tan sols quan estan acorralats.

\- **Moral de 12:** significa que la criatura lluitarà a mort.

### Quan tirar per moral

El director de joc farà una tirada de moral per les criatures quan es dona alguna de les condicions següents:

**La primera mort:** en un combat, pot fer repensar-se als oponents si continuar lluitant val la pena.  
**Bàndol reduït:** si la meitat del grup d'oponents ha mort o està incapacitat, llavors la reacció de la resta del grup es pot determinar amb la tirada de moral.

### Ajustar la situació

El director de joc pot aplicar bonificacions o penalitzacions a la tirada de moral (de \-2 fins a \+2), segons la situació. Per exemple, si el grup està perdent llavors una penalització \-1 o si està guanyant llavors una bonificació de \+1. Per les criatures amb un valor de moral de 2 o 12 mai s'aplica cap ajustament.

### Tirada de la moral

El director de joc tira 2d6 i compara el resultat amb el valor de moral de la criatura:

\- **Superior:** l'oponent es rendeix o intenta fugir.

\- **Igual o inferior:** l'oponent continua lluitant.

**Amb dos èxits:** en la tirada de moral en un encontre, la criatura lluitarà a mort i no cal fer més tirades.

## Habilitats de les criatures

Algunes criatures tenen habilitats pròpies, sovint detallades en la seva descripció. A continuació es presenten tan sols algunes pautes generals.

### Efectes quasi màgics

Moltes criatures tenen atacs o poders que imiten encanteris, respecte a la mecànica del joc es consideren efectes semblants a encanteris. En molts casos la criatura no està llançant un encanteri;  fa servir una habilitat que tan sols imita un efecte màgic, però no els cal ni llibres d'encanteris ni haver de memoritzar-los.

Per les criatures que realment llencen encanteris s'indica clarament en la descripció. Per exemple els dracs poden llançar encanteris com els mags.

### Metzines

Algunes criatures tenen atacs que a més d'infligir dany poden emmetzinar l'objectiu i provocar-li la mort, que, en general, es decideix amb una ***tirada de salvació contra metzina***. 

Quan la metzina és mortal i es falla la tirada de salvació normalment la víctima cau inconscient i mor uns assalts més tard.

Si la mort no és instantània i es falla amb la tirada de salvació, generalment la víctima queda incapacitada i tan sols pot dur a terme activitats que requereixin poc esforç, com caminar lentament, beure's una poció, etc. Aquesta incapacitat dura fins que la metzina sigui neutralitzada o eliminada. Quan el PJ resta incapacitat uns quants assalts o torns, es pot tornar a fer una altra tirada de ***salvació contra metzina*** i si es falla aquesta, llavors mor definitivament.

### Paràlisi

Algunes criatures com els guls o els gasts causen paràlisis quan fan un atac amb èxit i toquen a la víctima. El blanc, llavors, ha de superar una tirada de ***salvació contra paràlisi*** per poder negar-ne l'efecte. Un objectiu paralitzat no es pot ni moure ni actuar i tots els atacs són un èxit automàtic. Els encanteris per ***curar ferides*** també neutralitzen la paràlisi.

### Drenatge d'habilitats

La pèrdua de punts d'habilitat afecta els personatges significativament, ja que en farà canviar els modificadors associats i molt possiblement perdre bonificacions. Per exemple un personatge que vegi la seva força canviar de 13 a 12 ja no tindrà un bonificador \+1 a les tirades d'atac i dany amb armes cos a cos. Potser la més colpidora és la pèrdua de modificadors de constitució perquè s'apliquen a l'acte tant als punts de cop totals com els actuals. Un personatge que cau amb alguna habilitat a zero punts mor a l'acte.

### Drenatge de nivells

Encara és més significatiu el drenatge de nivells, ja que els personatges poden perdre habilitats que els ha costat molt aconseguir a més dels daus de cop i punts de cop corresponents. Una criatura reduïda a zero daus de cop mor immediatament.

### Encisar

Les criatures que fallen la ***tirada de salvació contra encanteris*** perden l'habilitat de prendre decisions i han d'obeir, sense reserves, les ordres de la criatura que l'ha encisat, sempre és clar que aquestes es donin en una parla que el PJ entén. L'efecte finalitza si la criatura mor i es permet una altra tirada de salvació cada 24 hores per decidir si es trenca l'encís.

### Atacs corrosius

Els atacs amb àcid o corrosius que no són armes d'alè infligeixen dany a més de destruir la roba i les armadures no màgiques; pels vestits i les armadures màgiques la destrucció es determinarà amb del resultat d'una tirada de salvació fent servir els valors del personatge i aplicant el modificador de l'objecte a la tirada.

### Petrificació

Algunes criatures poden petrificar amb la mirada, amb una arma d'alè o simplement tocant a l'objectiu, en tots els casos es permet fer una ***tirada de salvació contra petrificació*** per negar-ne l'efecte i quan es falla llavors es mor i les seves pertinences queden petrificades.

Aquest efecte normalment es pot revertir gràcies a la màgia, però si la criatura petrificada es trenca, llavors tan sols un desig pot restaurar totalment a la criatura.

### Infravisió

Totes les criatures no humans tenen infravisió a menys que s'indiqui una altra cosa en la descripció i en general els permet veure-hi parcialment a les fosques fins a 60 peus. Aquesta habilitat tan sols permet veure fonts de calor i no és una visió total.

### Idiomes

Una gran part dels monstres intel·ligents parlen en comú, a menys que la descripció del monstre indiqui el contrari i moltes espècies de monstres intel·ligents també tenen el seu idioma propi.

### Persones

Alguns encanteris o efectes màgics només afecten criatures classificades com a **"persones"**. En aquesta categoria s'inclouen tots els humans i semihumans, així com els monstres humanoides de fins a 4+1 daus de cop. En general, el DJ ha de decidir quines criatures es consideren com a persones a efectes d'aquesta mena d'encanteris.

#### Abella gegant

**CA** 12, **DC** 1d4 pc, **AT** 1×fibló, **BA** \+1, **MV** 150' (50'), **TS** M12 V13 P14 A15 E16 (1), **ML** 9, **AL** neutral, **PX** 7, **NA** 1d6 (5d6), **TT** cap

Sovint fan un peu de llarg (o més) i generalment es comporten igual que les seves cosines més petites. No solen ser agressives, excepte quan defensen el seu rusc o si mateixes. Qui rep una fiblada (èxit en la tirada d'atac) ha de fer una ***tirada de salvació contra metzina*** o morir, l'abella gegant s'allunya deixant el fibló clavat en la criatura i després també mor en l'assalt següent. Mentre el fibló estigui clavat en una criatura, aquesta pateix 1 punt de dany addicional per assalt fins que no li sigui extret el fibló. La reina normalment està acompanyada per 10 espècimens i 3+1d6 són més grans (1 DC i 15 PX) que les altres. La reina és molt més gran encara (2 DC i 30 PX) i més mortífera perquè el seu fibló no es trenca quan el clava.

#### Àliga gegant

**CA** 14, **DC** 4 (18 pc), **AT** 1×bec (1d6), 2×talons (1d4), **BA** \+2, **MV** 60' (20') / 360' (120') volant, **TS** M12 V13 P14 A15 E16 (2), **ML** 7, **AL** legal, **PX** 75, **NA** 0 (1d6), **TT** cap

Una àliga gegant típica fa uns 10 peus d'alçada, té una envergadura de fins a 20 peus i pesa unes 500 lliures. Semblants als seus cosins més petits en gairebé tots els aspectes, però aquestes són criatures intel·ligents i parlen el comú.

Acostumen a atacar des d'una gran altura, fent un picat cap a terra a gran velocitat. Quan no es pot deixar caure en picat, fa servir els seus talons i el bec esmolat per colpejar al cap i els ulls del seu objectiu.

Una àliga geganta solitària normalment està caçant o patrullant a la vora del seu niu, i generalment ignorarà les criatures que no semblin amenaçadores. 

\- **Niu:** una parella atacarà coordinadament lluitant a mort (moral 12\) per defensar el seu niu o les seves cries.

#### Aranya, taràntula

**CA** 14, **DC** 4\* (18 pc), **AT** 1×mossegada (1d8+metzina), **BA** \+3, **MV** 120' (40'), **TS** M12 V13 P14 A15 E16 (2), **ML** 8, **AL** neutral, **PX** 125, **NA** 1d3 (1d3), **TT** U

Aquestes són aranyes peludes, de la mida d'un poni i naturalesa màgica que persegueixen les seves preses tal com ho fan els llops.

\- **Mossegada:** cal superar una ***tirada de salvació contra metzina*** o ballar durant 2d10 assalts, sofrint de dolor i espasmes sobtats que semblen una dansa macabra.

\- **Espectadors:** cal que superin una ***tirada de salvació contra encanteris*** o començar a ballar fins que la víctima emmetzinada acabi.

\- **Ballant:** tots els afectats pateixen una penalització de \-4 a la CA i a les tirades d'atac. 

L'encanteri ***neutralitzar metzina*** pot guarir a la víctima mossegada i ***dissipar màgia*** aturarà la dansa per a tothom en la zona d'efecte.

#### Armadura animada

**CA** 17, **DC** 4\* (16 pc), **AT** 1×arma (1d6), **BA** \+3, **MV** 90' (30'), **TS** M13 V14 P13 A16 E15 (M4), **ML** 12, **AL** neutral, **PX** 125, **NA** 1 (0), **TT** cap

Són simples armadures senceres que han estat animades per actuar com a guardes de portes o altres posicions. No tenen voluntat i tan sols es dedicaran a defensar la posició que els hagi estat encomanada per impedir-ne el pas.

#### Assetjador invisible

**CA** 16, **DC** 8\* (36 pc), **AT** 1×cop (4d4), **BA** \+7, **MV** 120' (40'), **TS** M8 V9 P10 A10 E12 (8), **ML** 12, **AL** neutral, **PX** 1.200, **NA** 1 (1), **TT** cap

Aquests són criatures originàries del pla elemental de l'aire que de vegades serveixen als bruixots i nigromants, que els convoquen per fer tasques específiques.

Un assetjador invisible convocat emprèn qualsevol tasca que el convocant ordeni, fins i tot si la tasca l'envia a centenars o milers de quilòmetres de distància. La criatura segueix l'ordre fins que completa la tasca i només obeeix al convocant. No obstant això, s'ofèn quan la missió és llarga o la tasca complexa i buscarà la manera de pervertir les ordres.

Els assetjadors invisibles no tenen forma i un encanteri per ***detectar invisible*** només mostrarà una silueta difuminada i nebulosa.

\- **Rastrejar:** sense dificultat i amb encert total.

\- **Sorpresa:** 5-en-6 probabilitats a menys que l'objectiu pugui detectar l'invisible.

\- **Quan mor:** torna al seu pla d'origen.

#### Au funesta

**CA** 14, **DC** 2+1\* (10 pc), **AT** 1×mossegada (1d3) o 2×urpes (1d3), **BA** \+2, **MV** 30' (10') / 60' (20') volant , **TS** M12 V13 P14 A15 E16 (2), **ML** 12, **AL** caòtic, **PX** 35, **NA** 1d4 (2d6), **TT** cap

Són ocells, molt sovint corbs, que han estat alçats com a no morts molt intel·ligents gràcies a la màgia d'un nigromant; sovint fan de familiars.

\- **Malaltia:** fa emmalaltir per les ferides que infligeix i cal superar una ***tirada de salvació contra metzina*** o contraure la ***febre funesta***, aquesta és una malaltia degenerativa que es manifesta impedint la curació (la màgica és totalment ineficaç i la natural es redueix a 1 pc per descans llarg). La infecció només es pot eliminar amb l'encanteri ***curar malalties***.

#### Aparegut (wraith)

**CA** 16, **DC** 4\*\* (18 pc), **AT** 1×toc (1d4+drenatge), **BA** \+3, **MV** 120' (40') / 240' (80') volant, **TS** M10 V11 P12 A13 E14 (4), **ML** 12, **AL** caòtic, **PX** 175, **NA** 1d4 (1d6), **TT** E

Aquest són criatures no-mortes incorporals que apareixen com una boirosa i pàl·lida figura humana. En alguns casos, la silueta espectral pot aparèixer amb armadura o amb armes, però això no influeix en la CA o les seves habilitats de combat, sinó que són un simple reflex de la forma que tenia l'entitat en vida.

Com tots els no-morts, els clergues els poden expulsar i són invulnerables als encanteris ***dormir***, ***encisar*** i ***retenir***. Gràcies a la seva natura incorpòria no pot ser danyat per armes no màgiques i les de plata només fan la meitat del dany (mínim 1 punt).

Quan toca a una criatura es perd de forma permanent un nivell d'experiència o dau de cop, i també perd tots els seus beneficis (punts de cop, encanteris, tirades de salvació, bonificació a l'atac, etc.). Els punts d'experiència es redueixen a la quantitat mínima del nou nivell i si es drenaren tots els nivells, es torna un aparegut a la següent nit i queda sota el control de qui l'ha matat.

#### Bandoler

**CA** 13/15/16, **DC** 1 (4 pc), **AT** 1×arma (1d6 o per arma), **BA** \+0, **MV** 120' (40'), **TS** M12 V13 P14 A15 E16 (1), **ML** 6, **AL** caòtic, **PX** 10, **NA** 0 (1d4×10), **TT** A

Mercenaris i criminals que viuen d'assaltar assentaments i viatgers.

\- **Infanteria:** la meitat del grup i porten armadura de cuir, escut, espasa i arc curt.

\- **Cavalleria:** l'altra meitat munta a cavall i porten cota de malla, escut i espasa.

\- **Líder i comandant:** per cada 20 bandolers hi ha un líder (guerrer de 2n nivell) i per cada 40 un comandant (guerrer 4t nivell) que munten en un cavall de guerra (amb guarniments) i porten armadura de plaques, espasa i llança.

#### Banshee

**CA** 19, **DC** 7\* (31 pc), **AT** 1×toc (1d8) o 1×gemec (mort), **BA** \+6, **MV** 150' (50'), **TS** M8 V9 P10 A10 E12 (7), **ML** 12, **AL** caòtic, **PX** 850, **NA** 1 (1), **TT** D

Són esperits de dones que romanen en indrets desolats després de morir turmentades. Odien als vius i els assetgen per causar-los sofriment. Les llegendes diuen que són els esperits d'elfs malvats.

Igual que molts no-morts, poden ser expulsats pels clergues i paladins, són invulnerabilitat a la màgia per ***dormir***, ***encisar*** i ***retenir*** i tan sols poden ser danyats per armes màgiques o de plata. No són vulnerables als atacs basats en el fred o l'electricitat.

\- **Gemec:** totes les criatures en un radi de 30 peus han de superar una ***tirada de salvació contra mort*** o morir. Un cop al dia i tan sols durant les hores de foscor.

#### Basilisc

**CA** 15, **DC** 6+1\*\* (28 pc), **AT** 1×mossegada (1d10+petrifica), 1×mirada (petrifica), **BA** \+6, **MV** 60' (20'), **TS** M10 V11 P12 A13 E14 (6), **ML** 9, **AL** neutral, **PX** 950, **NA** 1d6 (1d6), **TT** F

Un basilisc és un monstre rèptil de vuit potes que petrifica les criatures vives amb una simple mirada. El basilisc sol tenir un cos d'un color marró apagat amb el ventre groguenc i alguns exemplars disposen d'una banya curta i corba al damunt del nas. Un cos d'un exemplar adult pot fer fins a 6 peus de llarg sense la cua, que pot arribar a fer de 5 a 7 peus, i la criatura pesa unes 300 lliures.

Qualsevol criatura viva que creui la mirada del basilisc ha de superar una tirada de ***salvació contra petrificació*** o convertir-se en pedra a l'instant. En general, qualsevol criatura sorpresa pel basilisc es trobarà amb la seva mirada i qui intenti lluitar amb el monstre mentre evita la seva mirada tindrà una penalització \-4 i el basilisc una bonificació \+2 a les tirades d'atac. Es pot utilitzar un mirall per lluitar contra el monstre i llavors només es pateix una penalització de \-2 i el monstre no obté cap bonificació.

Quan un basilisc es veu a si mateix en un mirall, ha de superar una ***tirada de salvació contra petrificació*** o convertir-se en pedra; un cop petrificat perd el seu poder per petrificar. Els basiliscs eviten els miralls o altres superfícies reflectants instintivament, fins i tot bevent amb els ulls tancats, però si un atacant pot arribar a sorprendre el monstre amb un mirall llavors, veurà el seu reflex.

#### Bolet violeta

**CA** 12, **DC** 3\* (13 pc), **AT** 2×tentacles (2d4+podrir), **BA** \+2, **MV** 10' (3'), **TS** M12 V13 P14 A15 E16 (2), **ML** 12, **AL** neutral, **PX** 50, **NA** 1d4 (0), **TT** cap

Bolets carnívors gegants, de 5 peus d'alçada, que s'arrosseguen molt a poc a poc. Viuen sota terra entre xiscladors a qui s'assemblen força. S'alimenten de les restes dels cadàvers en descomposició que s'han acostat massa.

\- **Podrir:** els tentacles descomponen la carn. Cal superar una ***tirada de salvació contra metzina*** per evitar-ho o el dany infligit pel contacte tan sols pot curar-se amb màgia.

#### Centaure

**CA** 14, **DC** 4 (18 pc), **AT** 2×peülles (1d6), arma (1d6 o per arma), **BA** \+3, **MV** 180' (60'), **TS** M10 V11 P12 A13 E14 (4), **ML** 8, **AL** neutral, **PX** 75, **NA** 0 (2d10), **TT** A

Els centaures semblen mig home i mig cavall, tenen el tors, els braços i el cap d'un home on hi hauria el cap d'un cavall. Són tan grans com un cavall de tir, però molt més alts i més pesats; els mascles fan uns 7 peus d'alçada i pesen unes 2.100 lliures de mitjana. Normalment, es mostren arrogants i distants, però són molt honorables i la majoria voldria morir abans de dur un genet a l'esquena. Poden carregar amb una pica o una llança com un home a cavall i acostumen a fer servir arcs, garrots i armadura de cuir.

Els centaures joves tenen 2 DC i fan dos atacs amb les peülles i amb l'arma de 1d4 punts de dany.

#### Cocatriu

**CA** 13, **DC** 5\*\* (22 pc), **AT** 1×bec (1d6+petrificació), **BA** \+4, **MV** 90' (30') / 180' (60') volant, **TS** M10 V11 P12 A13 E14 (5), **ML** 7, **AL** neutral, **PX** 425, **NA** 1d4 (1d8), **TT** D

Una cocatriu és una criatura estranya, que s'assembla a un pollastre (gallina o gall) amb un coll llarg i la cua d'una serp; el coll està rematat per un cap de pollastre més o menys normal que pesa unes 25 lliures i no és més intel·ligent que cap animal. Un mascle té carúncules i una cresta, com un gall i les femelles, molt  
més rares, només es diferencien perquè no en tenen.

Qualsevol criatura tocada per una cocatriu o que en toqui una (encara que dugui guants), ha de superar una ***tirada de salvació contra petrificació*** o tornar-se en pedra.

#### Corb mecànic

**CA** 16, **DC** 1+1\* (5 pc), **AT** 1×bec (2d4), 2×talons (2d4), **BA** \+2, **MV** 60' (20' ) / 360' (120') volant, **TS** M12 V13 P14 A15 E16 (3), **ML** 10, **AL** neutral, **PX** 19, **NA** 1 (0), **TT** 2×ulls de robí

Els corbs mecànics són creacions de mags que combinen parts d'un corb viu amb mecanismes d'acer i ulls de robí. 

\- **Infravisió:** amb un abast de 90 peus.

\- **Idiomes:** entenen qualsevol idioma i per això són uns espies excel·lents.

\- **Oïda millorada:** senten qualsevol so en un radi de 40 peus.

\- **Silenci:** són capaços de volar en un silenci absolut.

#### Centpeus gegant

**CA** 10, **DC** ½\* (2 pc), **AT** 1×mossegada (verí), **BA** \+0, **MV** 60' (20'), **TS** M14 V15 P16 A17 E18 (HN), **ML** 7, **AL** neutral, **PX** 6, **NA** 2d4 (1d8), **TT** cap

Aquests són versions més grans que fan entre 2 i 3 peus de llarg i són artròpodes depredadors, hostils, ràpids i verinosos. Prefereixen viure en àrees subterrànies, àrees boscoses ombrívoles i altres llocs fora de la llum del sol directa; no obstant això, n'hi ha varietats adaptades al desert que s'amaguen sota la sorra esperant alguna presa despistada.

Els centpeus gegants ataquen a qualsevol cosa que s'assembli al menjar, mossegant amb les seves mandíbules i injectant el seu verí, les víctimes han de superar una ***tirada de salvació contra metzina*** restar incapacitats i malalts durant deu dies, sense poder acomplir cap altra activitat que moure's a la meitat del seu factor de moviment.

#### Cuc de femer

**CA** 10, **DC** 1 pc, **AT** cap, **BA** \-1, **MV** 10' (3'), **TS** M14 V15 P16 A17 E18 (HN), **ML** 12, **AL** neutral, **PX** 6, **NA** 5d4 (5d4), **TT** cap

Els cucs de femer són paràsits de color blanc o marró i fins a dues polzades de llarg que es troben entre la carronya, els fems i d'altres escombraries de matèria orgànica.

\- **Excavar:** ràpidament la carn buscant el cor i mata en 1d3 torns.

\- **Matar:** l'encanteri ***curar malalties***, o el foc en els primers dos assalts després del contacte, però fa 1d6 punts de dany a la víctima.

#### Cuc tentaculat

**CA** 12, **DC** 3+1\* (14 pc), **AT** 8×tentacles (paràlisis), **BA** \+3, **MV** 120' (40'), **TS** M12 V13 P14 A15 E16 (2), **ML** 9, **AL** neutral, **PX** 75, **NA** 1d3 (1d3), **TT** B

Aquests tenen una llargada mitjana de 6 a 8 peus i una amplada de 2 a 3 peus que tenen el cap blanc o grisós, però sovint la resta del cos pot ser d'un rosa lívid o porpra fins a un verd intens. Són com grans erugues amb el cos segmentat i molts parells de potes que els permet enfilar-se i moure's per parets i sostres, alguns savis creuen que són la forma larvària d'un altre monstre, però això mai s'ha demostrat.

Els tentacles li surten del "coll", fan 2 peus de llarg i amb ells pot atacar fins a tres adversaris adjacents; qualsevol criatura tocada ha de superar una ***tirada de salvació contra paràlisi*** o restar paralitzats durant 2d4 torns. No importa quants atacs hagi rebut la víctima, tan sols cal fer una única tirada de salvació per assalt.

Quan tots els oponents d'un cuc tentaculat quedin paralitzats, llavors començarà a alimentar-se dels seus cossos, fent 1 punt de dany cada dos assalts fins que la víctima estigui morta; si altres víctimes paralitzades continuen vives, hi ha 3-en-6 probabilitats que passi immediatament a una altra víctima viva o en cas contrari, continuarà menjant-se aquesta durant 1d4 assalts.

#### Desencisador

**CA** 14, **DC** 5\* (22 pc), **AT** 1×toc de trompa (desencisar), **BA** \+4, **MV** 120' (40'), **TS** M10 V11 P12 A13 E14 (5), **ML** 7, **AL** neutral, **PX** 300, **NA** 1d2 (0), **TT** cap

Criatura semblant a un dromedari, d'un color blavós i semitransparent. Té unes trompes llargues i flexibles per on s'alimenta d'energia màgica.

\- **Detectar objectes màgics:** abast de 60 peus i pot diferenciar els objectes pel nivell de poder.

\- **Atacar objectes màgics:** ataca a l'objecte més poderós de les proximitats. Els objectes amagats o petits, pateixen una penalització de \-4 a la tirada d'atac. Per exemple un anell o una poció dins la motxilla.

\- **Desencisar:** un objecte tocat per la trompa perd tota la màgia.

\- **Invulnerabilitat:** al dany mundà i tan sols pot ser danyat pels atacs màgics.

#### Desori

**CA** 15, **DC** 8\*\* (36 pc), **AT** 2×esclafit (2d4), **BA** \+7, **MV** 90' (30') volant, **TS** M6 V7 P8 A8 E10 (10), **ML** 10, **AL** caòtic, **PX** 1650, **NA** 1 (0), **TT** cap

És una criatura amorfa i vaporosa, en un caos de canvis de forma. No té mai una forma definida, a cada minut canvia entre una forma vagament humanoide amb cap i extremitats per convertir-se en una massa de matèria negra i viscosa com el petroli.

\- **Esclafit:** un soroll, sec, agut i sobtat dirigit a un oponent.

\- **Descarregar:** un cop per encontre pot alliberar energia de cop infligint 4d8 punts de dany a totes les criatures en un radi de 10 peus.

\- **Desestabilitzar la màgia:** els mags han de superar una ***tirada de salvació contra encanteris*** per poder fer la seva màgia.

#### Drapat

**CA** 17, **DC** 5\*\* (22 pc), **AT** 1×toc (1d4) o 1×arma (1d6 o per arma), **BA** \+3, **MV** 90' (30') / 180' (60') volant, **TS** M10 V11 P12 A13 E14 (4), **ML** 12, **AL** caòtic, **PX** 425, **NA** 1 (1), **TT** C

Aquesta criatura és un no-mort amb forma humanoide i una existència corporal que aconsegueix gràcies al fet que s'embolica de teles per obtenir-la i de vegades es confon amb una mòmia; és capaç d'empunyar armes.

\- **Toc:** a més del dany infligit cal superar una ***tirada de salvació contra mort*** o perdre un punt de carisma de forma permanent. Quan es mor d'aquesta manera la víctima es converteix en un drapat al cap de 24 hores.

\- **Il·lusió:** tres cops al dia pot llançar un efecte equivalent a l'encanteri a voluntat per canviar la seva aparença durant un torn.

#### Dríada

**CA** 14, **DC** 2\* (9 pc), **AT** 1×màgia (encisar), **BA** \+1, **MV** 120' (40'), **TS** M10 V11 P12 A13 E14 (4), **ML** 6, **AL** neutral, **PX** 25, **NA** 0 (1d6), **TT** D

Les dríades són esperits de la naturalesa que es manifesten amb formes femenines; cadascuna està lligada a un únic roure enorme, i no se'n poden allunyar a més de 300 iardes perquè llavors l'arbre emmalalteix i mor en 4d6 hores. La dríada viu tant com el seu arbre, i mor quan l'arbre mor; i de la mateixa manera quan la dríada mor, també ho fa el seu arbre.

Les característiques delicades d'una dríada són molt semblants a una fèmina èlfica, tot i que la seva carn és més com el suro o la fusta polida, i els seus cabells semblen una cascada de fulles que canvia de color amb les estacions. Són tímides, intel·ligents, resoludes i tant elusives com atractives. Encara que acostumen a ser solitàries, en molt rares ocasions s'han trobat en un sol lloc fins a set dríades.

Eviten el combat físic i poques vegades poden ser vistes a menys que ho desitgin. Quan es veu amenaçada o necessita un aliat, llavors pot encisar (com l'encanteri ***encisar persona***) per intentar obtenir el control d'un dels atacants i posar-lo en contra dels seus companys.

#### Eixam d'insectes

**CA** 12, **DC** 2 a 4 (9/13/18 pc), **AT** 1×eixam (2 o 4 pc), **BA** \+1/+2/+3, **MV** 30' (10') / 60' (20') volant, **TS** M14 V15 P16 A17 E18 (HN), **ML** 11, **AL** neutral, **PX** 20/35/75, **NA** 1 (1d3), **TT** cap

Aquest no és una sola criatura, sinó un gran grup d'insectes voladors o reptants que es mouen junts. En general, quan són voladors ocupen un volum de 30×10×10 peus que pot compactar-se per passar per una porta petita o per un passadís estret. Quan és format per insectes reptants, cobreix tres quadrats de 10 peus.

Qualsevol criatura viva dins l'eixam pren 2 punts de dany (o 4 punts de dany quan la víctima no porta armadura) a cada assalt.

Quan la víctima aconsegueix sortir de l'eixam, el dany es redueix a un sol punt per assalt durant tres assalts addicionals. Es pot "repel·lir" els insectes del voltant brandint una arma, un escut o un altre objecte de mida semblant, i llavors el dany també es redueix a 1 punt per assalt, i quan s'utilitza una torxa encesa d'aquesta manera, l'eixam pren 1d4 punts de dany per assalt. Les armes, fins i tot les armes màgiques no danyen l'eixam, però tot un eixam sencer pot veure's afectat per un encanteri ***dormir***. Es pot fer servir fum per conduir un eixam, quan aquest s'allunya de la víctima pel fum, el dany s'atura immediatament. Finalment, una víctima que se submergeix a l'aigua rep dany només durant un altre assalt i prou.

#### Entitat (wight)

**CA** 14, **DC** 3\* (13 pc), **AT** 1×toc (drenatge), **BA** \+2, **MV** 90' (30'), **TS** M12 V13 P14 A15 E16 (3), **ML** 12, **AL** caòtic, **PX** 50, **NA** 1d6 (1d8), **TT** B

L'aspecte d'una entitat és un reflex estrany i retorçat de la forma que tenia en vida que ocupa el cos d'un humà o semihumà mort, però no conserva cap habilitat original.

Igual que tots els no-morts, els clergues i els paladins poden expulsar les entitats, són invulnerables a ***dormir***, ***encisar*** i ***retenir*** màgics i tan sols poden ser danyades per les armes màgiques o de plata.

El contacte d'aquesta criatura fa perdre un nivell d'experiència o dau de cop permanentment, i també es perden tots els beneficis associats (punts de cop, encanteris, tirades de salvació, bonificació a l'atac, etc.). Els punts d'experiència es redueixen a la quantitat mínima del nou nivell i una persona amb tots els nivells drenats es torna  
una entitat en 1d4 dies  
sota el control de l'entitat  
que l'ha matat.

#### Escarabat de foc gegant

**CA** 15, **DC** 1+2 (6 pc), **AT** 1×mossegada (2d4), **BA** \+1, **MV** 120' (40'), **TS** M12 V13 P14 A15 E16 (1), **ML** 7, **AL** neutral, **PX** 15, **NA** 1d8 (2d6), **TT** cap

Aquests insectes nocturns lluminosos són valorats pels miners i aventurers. Tenen dues glàndules sobre cada ull, que produeixen una resplendor vermellosa. La lluminositat de les glàndules persisteix durant 1d6 dies després de retirar-les dels escarabats i poden il·luminar una àrea circular amb radi de 10 peus.

Els escarabats de foc gegants fan uns 2 peus de llargada. No són hostils, però lluitaran si són acorralats. Com la majoria dels escarabats, tenen més o menys la mateixa agudesa visual en totes les direccions, i, per tant, no pateixen cap mena de penalització a la classe d'armadura quan els ataquen per darrere.

#### Escorpí gegant

**CA** 17, **DC** 4\* (18 pc), **AT** 2×urpes (1d10), 1×fibló (1d4+metzina), **BA** \+3, **MV** 150' (50'), **TS** M12 V13 P14 A15 E16 (2), **ML** 11, **AL** caòtic, **PX** 125, **NA** 1d6 (1d6), **TT** V

Són depredadors agressius, sovint tan grans com un ase que es troben sovint en zones desèrtiques o cavernes i que normalment ataquen immediatament quan tenen una presa a l'abast.

Quan colpeja amb alguna de les urpes, obté una bonificació a l'atac \+2 amb el seu fibló en aquell assalt.

Quan clava el fibló cal superar una ***tirada de salvació contra metzina*** o morir.

#### Espectre

**CA** 17, **DC** 6\*\* (27 pc), **AT** 1×toc (1d8+drenatge), **BA** \+5, **MV** 150' (50') / 300' (100') volant, **TS** M10 V11 P12 A13 E14 (6), **ML** 11, **AL** caòtic, **PX** 725, **NA** 1d4 (1d8), **TT** E

Normalment, s'assembla molt a com era en vida, qui el va conèixer o n'han vist un retrat el pot reconèixer fàcilment i sovint mostra evidències d'una mort violenta.

Igual que molts no-morts, poden ser expulsats pels clergues i paladins, són invulnerabilitat a la màgia per ***dormir***, ***encisar*** i ***retenir*** i tan sols poden ser danyats per armes màgiques o de plata.

Quan toca a una criatura aquesta permanentment perd dos nivells d'experiència o daus de cop, i també en perd tots els beneficis associats (punts de cop, encanteris, tirades de salvació, bonificació a l'atac, etc.). Els punts d'experiència es redueixen a la quantitat mínima del nou nivell i una persona amb tots els nivells drenats es torna un espectre a la nit següent sota el control de l'espectre que l'ha matat.

#### Esquelet

**CA** 12, **DC** 1 (4 pc), **AT** 1×arma (1d6 o per arma), **BA** \+0, **MV** 60' (20'), **TS** M12 V13 P14 A15 E16 (1), **ML** 12, **AL** caòtic, **PX** 10, **NA** 3d4 (3d10), **TT** cap

Aquests són no-morts creats per la màgia d'un mag o clergue, generalment per protegir una tomba, un tresor o per actuar com a guardià personal. Aquests, poden ser expulsats per un clergue, però són invulnerables als encanteris ***dormir***, ***encisar*** o ***retenir*** i a qualsevol forma de llegir els pensaments.

#### Estirge

**CA** 12, **DC** 1\* (4 pc), **AT** 1×bec (1d3+xuclar sang), **BA** \+0, **MV** 30' (10') / 180' (60') volant, **TS** M12 V13 P14 A15 E16 (2), **ML** 9, **AL** neutral, **PX** 13, **NA** 1d10 (3d12), **TT** L

Aquestes són criatures voladores semblants a ocells amb el cos emplomat, un bec llarg que protegeix una trompa capaç de xuclar la sang de les seves víctimes i dos parells d'ales membranoses com les dels ratpenats. El seu cos fa aproximadament un peu de llarg, les ales tenen una envergadura de 2 peus i pesen 1 lliura aproximadament. 

Quan colpeja a una criatura, es fixa a ella i li xucla la sang fent 1d3 punts de dany per assalt.

Tan sols et pots alliberar de la criatura matant-la; qualsevol atac a la criatura rep una bonificació \+2 a la tirada d'atac, però quan es falla la víctima rep el dany.

#### Flor carnívora

**CA** 14, **DC** 6\* (27 pc), **AT** 1×mossegada (1d3+metzina), **BA** \+5, **MV** 30' (10'), **TS** M10 V11 P12 A13 E14 (4), **ML** 12, **AL** neutral, **PX** 500, **NA** 1d4 (1d8), **TT** cap

Són plantes altes i esveltes amb grans bulbs de flors i arrels dures. Desprèn un pol·len olorós que atrau a totes les criatures en un radi de 50 peus a menys que se superi una ***tirada de salvació contra metzina***. 

\- **Atordir:** quan mossega deixa anar una sàvia en el torrent sanguini de la víctima, que la deixa sedada si no se supera una ***tirada de salvació contra metzina***.

\- **Drenar vida:** infligeix 1d3 punts de dany per assalt automàticament mentre la víctima està sedada.

#### Fong groc

**CA** \-, **DC** 2\* (9 pc), **AT** 1×espores (1d6+ofegament), **BA** \+1, **MV** 0, **TS** M12 V13 P14 A15 E16 (2), **ML** 12, **AL** neutral, **PX** 25, **NA** 1d4 (1d8), **TT** cap

Una clapa d'aquest fong llança un núvol d'espores verinoses quan és alterat. Cada clapa cobreix una superfície de 10 peus quadrats i diverses clapes poden créixer una al costat de l'altre prenent l'aparença d'un ésser únic, però en realitat en l'àmbit del joc es tracten com diversos individus.

Quan és atacat, tocat, trepitjat o alterat d'alguna manera hi ha 3-en-6 possibilitats d'emetre un núvol d'espores que omplen un volum cúbic de deu peus de costat (un cop al dia). Tothom atrapat al núvol ha de superar una tirada de salvació contra mort o prendre 1d8 punts de dany per assalt durant sis assalts.

La llum del sol fa que quedi inactiu i és invulnerable a totes les armes i tota mena d'atacs excepte el foc, una torxa encesa li fa 1d4 punts de dany.

Les espores s'alimenten de la fusta i el cuir amb què estigui en contacte, les armes de fusta o les armadures de cuir no màgiques o altres objectes es tornen totalment inservibles i es fan bocins en 3d6 assalts.

#### Gàrgola

**CA** 14, **DC** 4 (18 pc), **AT** 2×urpes (1d3), 1×mossegada (1d6), 1×banya (1d4), **BA** \+3,  **MV** 90' (30') / 150' (50') volant, **TS** M8 V9 P10 A10 E12 (8), **ML** 11, **AL** caòtic, **PX** 75, **NA** 1d6 (2d4), **TT** C

Les gàrgoles són monstres humanoides amb un aspecte demoníac que tenen la pell molt semblant a la pedra grisenca. Sovint es confonen amb estàtues pedra alades, ja que poden romandre quietes indefinidament i fan servir aquesta disfressa per emboscar sorprenent amb una probabilitat de 4-en-6 quan no aixequen sospites. Són uns monstres cruels, que causen dolor a les altres criatures amb l'únic propòsit de divertir-se.

Les gàrgoles no necessiten ni menjar, ni aigua, ni aire per respirar i tan sols poden ser danyades amb la màgia o les armes màgiques.

#### Gelatina ocre

**CA** 11, **DC** 5\* (22 pc), **AT** 1×tocar (2d6), **BA** \+4, **MV** 30' (10'), **TS** M12 V13 P14 A15 E16 (3), **ML** 12, **AL** neutral, **PX** 300, **NA** 1 (0), **TT** cap

És un monstre amorf de color ocre, semblant al llot gris que pot créixer fins a un diàmetre de 10 peus unes 6 polzades de gruix i pesar unes 700 lliures.

Els atacs d'electricitat o llampec divideixen la criatura en 1d4+1 gelatines més petites de 2 DC que fan la meitat del dany.

\- **Esmunyir-se:** entre esquerdes i forats petits.

\- **Invulnerabilitat:** a tot excepte al foc i al fred.

\- **Àcid:** s'enganxen a la víctima i segreguen àcid que infligeix 2d6 punts de dany a cada assalt (o la meitat per 2 DC). Destrueix la roba, cuir o fusta en un assalt (no afecta ni la pedra ni el metall).

#### Gentmalgama o malgamic

**CA** 13, **DC** 1+1 (5 pc), **AT** 1×arma (1d8 o per arma), **BA** \+1, **MV** 90' (30'), **TS** M8 V9 P10 A13 E12 (1), **ML** 7, **AL** neutral, **PX** 15, **NA** 1d8 (5d20), **TT** C

Humanoides amb parts del cos barrejades de moltes i diferents criatures (per exemple rèptils, crustacis, ocells, mamífers, etc.). Cada individu té una parença única. Evitats per les altres espècies, viuen amagats en grans assentaments o habiten com a bandes entre ruïnes. Es rumoreja que van ser creats per un mag, possiblement per accident.

\- **Sorpresa:** amb una probabilitat de 3-en-6 gràcies a la seva gran habilitat per amagar-se. Els cal 1 torn de preparació.

\- **Imitació:** poden imitar el so de qualsevol monstre o animal.

\- **Líder:** els grups de 10 o més són dirigits per un individu amb **DC** 2 (9 pc), **PX** 20\.

\- **Cap:** les tribus amb 40 o més són dirigides per un cap amb **DC** 4 (18 pc), **PX** 75\.

#### Gnoll

**CA** 14, **DC** 2 (9 pc), **AT** 1×arma (2d4 o per arma+1), **BA** \+1, **MV** 90' (30'), **TS** M12 V13 P14 A15 E16 (2), **ML** 8, **AL** caòtic, **PX** 20, **NA** 1d6 (3d6), **TT** D

Aquest són humanoides amb cap de hiena, mandrosos i no massa intel·ligents que viuen en tribus disperses. La majoria tenen pelatges d'un groc brut o marró-rogenc. Un adult fa uns 7 peus d'alçada i pesa unes 300 lliures.

Són uns carnívors cruels que prefereixen menjar criatures intel·ligents perquè criden més, però mostren poca disciplina quan lluiten a menys que tinguin un líder fort.

\- **Infravisió:** amb un abast de 60 peus.

\- **Líder:** els grups de 20 o més són dirigits per l'individu més fort (bonificació \+1 al dany), **DC** 3 (16 pc) i **PX** 35\.

Mentre aquest estigui viu es bonifiquen les tirades  
de moral de la tribu amb \+1.

#### Goblin

**CA** 13, **DC** 1-1 (3 pc), **AT** 1×arma (1d6 o per arma), **BA** 0, **MV** 60' (20'), **TS** M14 V15 P16 A17 E18 (HN), **ML** 7, **AL** caòtic, **PX** 5, **NA** 2d4 (6d10), **TT** R (C)

Són petits humanoides malgirbats que sempre estan maquinant quina en poden fer, les emboscades, els trucs bruts i qualsevol altre estratagema que puguin inventar són les seves eines. Un adult fa de 3 a 3 peus i mig d'alçada, i pesa entre 40 i 45 lliures. Tenen ulls brillants i astuts que van del color vermell al groc, la pell d'un va des del groc fins a un vermell intens passant per qualsevol to de taronja (en general tots els membres d'una tribu tenen el mateix color). Vesteixen de cuir fosc, amb colors terrossos i mates.

\- **Infravisió:** amb un abast de 90 peus.

\- **Odi al sol:** penalització \-1 a les tirades d'atac a ple sol.

\- **Odi als nans:** els atacaran sense pensar-s'ho gens.

\- **Genet de llop:** una cinquena part munta ***llops terribles***.

En un cau hi viuen:

\- **Guardaespatlles:** 2d6 amb **DC** 2 (2d6 pc), **PX** 20 que poden suportar la llum del sol.

\- **Rei:** amb **DC** 3 (16 pc), **PX** 35 que suporta el sol i té una bonificació \+1 al dany.

#### Granota i gripau gegant

**CA** 12, **DC** 2 (9 pc), **AT** 1×atrapar (1d4+retenir), **BA** \+0, **MV** 90' (30'), **TS** M12 V13 P14 A15 E16 (2), **ML** 7, **AL** neutral, **PX** 25, **NA** 1d4 (1d4), **TT** cap 

Aquestes són versions engrandides de les granotes comunes; la majoria s'assemblen a les granotes toro en aparença, però una granota geganta adulta farà 3 peus de llarg i pesa unes 250 lliures. Són depredadors, però tan sols acostumen a atacar criatures més petites que elles mateixes. Els gripaus gegants són estadísticament igual que les granotes gegants; tanmateix, sovint es troben en zones "més seques", ja que no han de mantenir la seva pell humida.

Aquestes criatures poden estirar la llengua fins a 15 peus i arrossegar preses petites (fins a la mida dels nans) cap a la seva boca, llavors en cada assalt posterior la víctima pren 1d4 punts de dany automàticament.  
\- **Engolir:** amb un 20 natural a la tirada d'atac s'empassarà la víctima sencera i aquesta pren 1d6 punts de dany per assalt en els assalts següents. Tan sols pot empassar-se una criatura d'aquesta manera.

#### Granyotic (home granota)

**CA** 14, **DC** 1\* (4 pc), **AT** 1×arma (1d6+1 o per arma+1) o 2×urpes (1d2) i 1×mossegada (1d4+1), **BA** \+0, **MV** 30' (10') / 150' (50') nedant, **TS** M12 V13 P14 A15 E16 (1), **ML** 7, **AL** caòtic, **PX** 13, **NA** 2d6 (1d8×10), **TT** D

Humanoides bàrbars i tribals amb aparença de granota. Habiten els llocs foscos i pantanosos.

\- **Sorpresa:** amb una probabilitat de 3-en-6 gràcies a la seva pell camaleònica.

\- **Atac aeri:** salta fins a 30 peus endavant i obté una bonificació \+1 a la tirada d'atac. Si empunya una arma per empalar (p. ex., una llança) llavors conta com carregar i infligeix doble dany quan colpeja.

\- **Líder:** els grups són dirigits per l'individu més fort amb **DC** 2 (8 pc), **PX** 13 i bonificació \+1 al dany. 

\- **Cap:** amb **DC** 3 (15 pc), **PX** 125 i bonificació \+2 al dany, que governa la tribu.

#### Gul (necròfag)

**CA** 13, **DC** 2\* (9 pc), **AT** 2×urpes (1d3+paràlisis), 1×mossegada (1d3+paràlisis), **BA** \+1, **MV** 90' (30'), **TS** M12 V13 P14 A15 E16 (2), **ML** 9, **AL** caòtic, **PX** 25, **NA** 1d6 (2d8), **TT** B

Els guls són monstres no-morts que mengen la carn d'humanoides per sobreviure, són carronyaires vils i desagradables, que estan més que disposats a matar per menjar. Els morts generalment els guarden fins que comencen a podrir-se abans que se'ls mengin.

Les víctimes de les seves mossegades o urpes han de superar una ***tirada de salvació contra paràlisis*** o restar incapacitats i immòbils durant 2d8 torns. Si poden intentaran atacar per sorpresa (3-en-6 probabilitats) des de darrere les làpides o emergint de tombes poc profundes.

Aquestes criatures no fan soroll, són invulnerables als encanteris ***dormir***, ***encisar*** i ***retenir***, però poden ser expulsats per clergues i paladins.

Els humanoides mossegats tenen una probabilitat d'1-en-20 de quedar infectats per la febre del necròfag i llavors han de superar una ***tirada de salvació contra mort*** o morir al cap de 24 hores. Un humanoide que mor així s'alça com un gul a la mitjanit següent i no conserva cap dels coneixements o habilitats que ell o ella tenia en vida. Immediatament després d'alçar-se no està sota el control d'altres guls, però té la mateixa fam de carn viva i es comporta com qualsevol altre necròfag en tots els sentits.

#### Harpia

**CA** 12, **DC** 3\* (13 pc), **AT** 2×urpes (1d4) o 1×arma (1d6 o per arma) o 1×cançó (encís), **BA** \+2, **MV** 60' (20') / 150' (50') volant, **TS** M12 V13 P14 A15 E16 (3), **ML** 7, **AL** caòtic, **PX** 50, **NA** 1d6 (2d4), **TT** C

Són esperits embruixats de vent que s'assemblen a un voltor gegant amb el tors i la cara d'una fèmina humana. Pot atacar amb les seves urpes i també empunyar armes, però la seva arma més pèrfida és la seva cançó. Quan canten, totes les criatures (excepte les harpies) dins d'un radi de 300 peus han de superar una ***tirada de salvació contra encanteris*** o quedar encisades, si se supera s'obté invulnerabilitat pel cant d'aquesta harpia durant 24 hores. Llavors la víctima encisada camina cap a l'harpia pel camí més directa possible i si el camí travessa una àrea perillosa (per un penya-segat, entre flames o similar) es fa una segona tirada de salvació per resistir l'encís. Les criatures encisades no poden fer altres accions que defensar-se d'altres criatures i si està a l'abast de l'harpia, no ofereix cap resistència als seus atacs. L'efecte es manté mentre canta i un assalt addicional.

#### Hobgoblin

**CA** 13, **DC** 1+1 (5 pc), **AT** 1×arma (1d8 o per arma), **BA** \+1, **MV** 90' (30'), **TS** M12 V13 P14 A15 E16 (1), **ML** 8, **AL** caòtic, **PX** 15, **NA** 1d6 (4d6), **TT** D

Aquests són els cosins grans dels goblins, fan gairebé la mateixa mida que un humà, els seus cabells oscil·la entre el marró vermellós i gris fosc, tenen pell ataronjat fosc i els ulls i de color groguenc a joc amb les dents. Sovint vesteixen amb colors llampants, predominant el cuir amb tons rojos i negre. Porten cuirs endurits i escuts de fusta com armadura i mantenen les seves armes esmolades i en bon estat.

Els hobgoblins són guerrers cruels i calculadors, tenen una gran comprensió de l'estratègia i la tàctica, i poden posar en pràctica sofisticats plans de batalla. Sota el lideratge d'un estrateg o especialista tàctic competent, la seva disciplina pot ser un factor determinant. 

\- **Infravisió:** amb un abast de 60 peus.

\- **Odi als elfs:** atacaran primer sense pensar-s'ho gens.

\- **Rei:** en un cau hi ha un governant, és un individu fort (bonificació \+2 al dany) amb **DC** 5 (22 pc) i **PX** 175 que millora les tirades de moral a **ML** 10 mentre estigui viu.

\- **Guardaespatlles:** té una guàrdia personal formada pels 1d4 individus més resistents, **DC** 4 (3d6 pc) i **PX** 75\.

#### Kobold

**CA** 12, **DC** ½ (2 pc), **AT** 1×arma (1d4 o per arma-1), **BA** 0, **MV** 60' (20'), **TS** M14 V15 P16 A17 E18 (HN), **ML** 6, **AL** caòtic, **PX** 5, **NA** 4d4 (6d10), **TT** P (J)

Els kobolds són petits humanoides reptilians amb cara de gos. Un individu adult fa de 2 a 2½ peus d'alçada i pesa de 35 a 45 lliures. Prefereixen el combat a distància, acostant-se només quan poden veure que els seus enemics s'han debilitat, sempre que poden preparen emboscades a prop de zones amb trampes i intentaran conduir els enemics cap a elles, on altres kobolds esperaran per vessar oli encès, disparar-los o llançar-los bestioles verinoses. Normalment, els kobolds usen armadura de cuir en la batalla.

Els kobolds són uns enemics astuts que veuen a totes les races més grans com a enemics i és probable que es mostrin hostils, però són covards, i prefereixen evitar combatre, conduir els enemics a emboscades o trampes en comptes d'un enfrontament directe. De vegades, les tribus construeixen i habiten zones àmplies de les masmorres que omplen de trampes mortals que només ells saben com evitar.

\- **Infravisió:** amb un abast de 90 peus.

\- **Cap:** en un cau de kobolds hi viu un cap que els governa amb **DC** 2 (9 pc) i **PX** 20\.

\- **Guardaespatlles:** el cap té una escorta formada pels 1d6 kobolds més resistents, **DC** 1+1 (6 pc) i **PX** 15\.

\- **Odi als gnoms:** els atacaran sense pensar-s'ho gens.

#### Licantrops

Aquest són éssers humans que poden transformar-se en animals, s'assemblen a qualsevol altre humà, tot i que sovint adquireixen característiques que en recorda la forma animal. En la forma animal s'assembla a una versió de l'animal més poderosa del normal, però vistos de prop, els seus ulls (sovint vermells i brillants en la penombra) mostren una feble espurna d'intel·ligència molt poc natural.

La licantropia es propaga com una malaltia i qualsevol ésser humà que perd la meitat o més dels seus punts de cop pels atacs d'un licantrop (mossegades i urpes) contrau la mateixa forma de licantropia en 2d12 dies i comença a mostrar signes de la transformació en la meitat del temps; els semihumans i humanoides moren en el mateix temps. Un encanteri de ***curar malaltia*** a temps pot frenar aquesta transformació, però un cop s'ha completat aquesta és permanent i quan moren tornen a la forma humana.

\- **Invulnerabilitat:** al dany de les armes normals.

\- **Idiomes:** en forma humana pot parlar normalment i en la forma animal tan sols amb els animals del seu tipus.

\- **Armadura:** no en porten perquè dificulten el canvi de forma.

\- **Aliats:** poden convocar 1d2 animals del seu tipus que estiguin en la rodalia i que arriben en 1d4 assalts.

\- **Acònit:** també conegut com a "matallops", cal superar una tirada de ***salvació contra metzina*** o fugir de terror.

\- **Olor:** els cavalls i altres animals poden olorar els licantrops, es posaran nerviosos i espantats.

#### Licantrop, home llop

**CA** 14 (10 en forma humana), **DC** 4\* (18 pc), **AT** 1×mossegada (2d4), **BA** \+3, **MV** 180' (60'), **TS** M10 V11 P12 A13 E14 (4), **ML** 8, **AL** caòtic, **PX** 125, **NA** 1d6 (2d6), **TT** C

En la forma humana no tenen cap tret distintiu i poden trobar-se entre humans en qualsevol lloc, però són depredadors ferotges, disposats a menjar tant carn humana com d'animal.

\- **Líder:** **DC** 5 (30 pc), **PX** 300 i una bonificació de \+2 al dany comanda els grups de 5 o més.

#### Licantrop, home os

**CA** 17 (11 en forma humana), **DC** 6\* (27 pc), **AT** 2×urpes (2d4) o 1×mossegada (2d8), **BA** \+5, **MV** 120' (40'), **TS** M10 V11 P12 A13 E14 (6), **ML** 10, **AL** neutral, **PX** 500, **NA** 1d4 (1d4), **TT** C

Els homes os són humans que poden transformar-se en grans ossos. Aparèixer com humans musculosos, imponents, amb cabells gruixuts i abundants que habiten en les profunditats del bosc, allunyats de la civilització. Són molt intel·ligents (fins i tot en la forma d'os) i desconfiats, però es poden mostrar amistosos amb qui s'acostin pacíficament i defensarà els seus amics amb ferocitat.

\- **Abraçada d'os:** una tirada amb èxit per les dues urpes indica un atac d'abraçada amb 2d8 punts de dany addicionals.

#### Licantrop, home rata

**CA** 12 (10 en forma humana), **DC** 3\* (13 pc), **AT** 1×mossegada (1d4) o 1×arma (1d6 o per arma), **BA** \+2, **MV** 120' (40'), **TS** M12 V13 P14 A15 E16 (3), **ML** 8, **AL** caòtic, **PX** 50, **NA** 1d8 (2d8), **TT** C

Aparèixer com individus prims de poca alçada, força nerviosos i amb la mirada contínuament escrutant l'entorn. Sovint arrufen el nas i la boca quan estan excitats i els mascles acostumen a dur bigotis prims i irregulars. A diferència de la majoria dels licantrops, prefereixen habitar les zones civilitzades, en especial les ciutats i sovint es troben a les clavegueres, en altres zones subterrànies o sortint de nit per robar (i matar) a gent de la ciutat.

\- **Sorpresa:** amb una probabilitat de 4-en-6.

\- **Idiomes:** el comú en ambdues formes.

\- **Armes:** poden dur armes amb la forma animal.

#### Llagosta de cova gegant

**CA** 15, **DC** 2 (9 pc), **AT** 1×mossegada (1d2) o 1×salt (1d4) o 1×escopinada (pudor), **BA** \+1, **MV** 60' (20') / 180' (60') volant, **TS** M12 V13 P14 A15 E16 (2), **ML** 5, **AL** neutral, **PX** 20, **NA** 2d10 (1d10), **TT** cap

Les llagostes de cova gegants són criatures pàl·lides semblants als grills que viuen sota terra. De mitjana fan entre 2 i 4 peus de llargada, no tenen ulls i depenen de les seves antenes sensibles al so, els peus sensibles a la vibració i una varietat de "pèls" sensibles al tacte a les potes per percebre l'entorn que els envolta.

Aquestes criatures mengen fongs i bolets subterranis (incloent-hi els xiscladors) i també carronya; no són uns depredadors naturals, però, si atacats, xerricant per demanar ajuda i es defensaran mossegant, saltant salvatgement o escopint una gota pudent.

Mentre xerriquen una o més llagostes que participen en una lluita, a cada assalt el DJ ha de fer una tirada 2-en-10 que atrau monstres errants que arribaran en 1d4 assalts.

Qualsevol llagosta de cova gegant adjacent a un oponent intentarà mossegar, fent 1d2 de punts de dany.

També pot saltar fins a 60 peus horitzontalment o fins a 30 peus d'alçada. Si una d'aquestes criatures no lluita al començament de l'assalt, saltarà cap a una de les criatures oponents; fes una tirada d'atac normal i si es té èxit, la criatura objectiu pren 1d4 punts de dany per l'impacte.

Finalment, una llagosta gegant pot llançar una gota verd-marró (els seus sucs digestius) fins a 10 peus de distància un cop per encontre. Aquest atac d'escopir sovint es reservarà fins que falli una tirada de moral, i totes les llagostes gegants restants escopiran al seu oponent més proper per intentar fugir a l'assalt següent. Per l'atac d'escopir es fa una tirada d'atac contra una CA 10 més destresa i bonificacions màgiques, però cap defensa per l'armadura. Quan l'atac té èxit s'ha de superar una ***tirada de salvació contra metzina*** o no restar incapacitat durant 3d6 assalts a causa de la pudor terrible de la gota.

#### Llangardaix gegant

De llangardaixos gegants n'hi ha de moltes menes, però aquí només se'n detallen uns pocs. Sovint es confonen aquestes criatures amb els dracs, però són simples depredadors. Molts tenen el seu cau en coves i s'aventuren sovint a l'exterior per atrapar criatures petites que semblin fàcil de caçar. Com que són animals de sang freda (excepte el llangardaix dragó), acostumen a viure en llocs amb un clima temperat i que amb un hivern no gaire fred. 

\- **Mossegada:** amb un 20 natural fa doble dany.

#### Llangardaix dragó

**CA** 14, **DC** 4+2 (20 pc), **AT** 1×mossegada (1d10), **BA** \+4, **MV** 120' (40')/210' (70') planar, **TS** M12 V13 P14 A15 E16 (3), **ML** 7, **AL** neutral, **PX** 125, **NA** 1d4 (1d8), **TT** U

Un llangardaix dragó gegant mitjà fa 8 peus de llarg, incloent-hi la seva cua llarga de gairebé 3 peus i és un depredador ferotge. Pot allargar les costelles i la pell per formar una espècie d'ala que li permet planar distàncies curtes (no més de tres assalts). 

#### Llangardaix gecònid

**CA** 14, **DC** 3+1 (14 pc), **AT** 1×mossegada (1d8), **BA** \+3, **MV** 120' (40'), **TS** M12 V13 P14 A15 E16 (2), **ML** 7, **AL** neutral, **PX** 50, **NA** 1d6 (1d10), **TT** U

Els gecònids gegants fan entre 4 i 6 polzades de llarg, i generalment són de color verd, però també se’n pot trobar exemplars en gris anomenats “talla-robes”, o de blancs a sota terra. Poden escalar parets i córrer pels sostres amb tot el moviment gràcies a l'adherència dels seus dits encoixinats. Són carnívors i normalment ataquen a preses més febles que ells saltant des de sobre.

\- **Sorpresa:** amb una probabilitat de 3-en-6 camuflat.

#### Llangardanic (home llangardaix)

**CA** 14, **DC** 2+1 (10 pc), **AT** 1×arma (1d6+1 o per arma+1), **BA** \+2, **MV** 60' (20') / 120' (40') nedant, **TS** M12 V13 P14 A15 E16 (2), **ML** 12, **AL** neutral, **PX** 25, **NA** 2d4 (6d6), **TT** D

Estan coberts per escates verdes, grises o marrons i solen fer entre 6 i 7 peus d'alçada amb una cua de 3 a 4 peus de llarg que fan servir per mantenir l'equilibri i pesen entre 200 a 250 lliures. A causa de la seva força obtenen una bonificació \+1 al dany amb armes cos a cos, preferint els garrots i les llances, i en combat porten armadura de cuir i escuts.

Són uns nadadors excel·lents i poden contenir la respiració durant un torn sencer, però no poden nedar mentre usen armadures (però sovint s'amaguen a dins l'aigua fins i tot quan duen armadura només amb el nas i els ulls arran de l'aigua com els cocodrils).

Es mostren indiferents a les altres races, interessant-se principalment només en la seva supervivència i viuen en tribus a prop de l'aigua, en masmorres, les lleres dels rius o en els aiguamolls.

#### Llim verd

**CA** \-, **DC** 2\* (9 pc), **AT** 1×tocar (consumeix carn), **BA** \+1, **MV** 3' (1'), **TS** M12 V13 P14 A15 E16 (1), **ML** 12, **AL** neutral, **PX** 25, **NA** 1 (0), **TT** cap

Aquest devora la carn i els materials orgànics que toca, i amb prou temps pot ser capaç de dissoldre el metall. És d'un color verd brillant, humit i té una textura llefiscosa. S'adhereix a qualsevol superfície en pegats que creixen i es reprodueixen a mesura que consumeix matèria orgànica.

Cau de parets i sostres quan nota algun moviment (o menjar). Un torn d’exposició a la llum directa del sol el mata. La llum indirecta, per exemple d’un bosc frondós, evita que s'estengui.

Congelar o cremar el llim adherit a algú infligeix la meitat del dany al llim i l'altra meitat a la víctima. L'encanteri ***curar malaltia*** destrueix un pagat de llim.

No danya ni la pedra ni les matèries encantades, però pot dissoldre el metall en un torn i la fusta en 2d4 assalts.

Una víctima en contacte amb el llim durant sis assalts es transforma en llim verd en els 1d4 assalts següents i no es pot recobrar amb altra màgia que la d’un desig.

#### Llop normal

**CA** 12, **DC** 2+2 (11 pc), **AT** 1×mossegada (1d6), **BA** \+2, **MV** 180' (60'), **TS** M12 V13 P14 A15 E16 (1), **ML** 6 (8), **AL** neutral, **PX** 25, **NA** 2d6 (3d6), **TT** cap

Parent carnívor dels gossos que sovint caça en grup. Principalment, es poden trobar rondant per les terres salvatges, encara que de vegades també en coves on fan el cau. 

\- **Moral:** els grups de 4 o més llops tenen 8 de moral, però si són reduïts a la meitat, tan sols serà de 6\.

#### Llop hivernal

**CA** 14, **DC** 6\* (27 pc), **AT** 1×mossegada (2d4) o 1×alè (6d4), **BA** \+5, **MV** 180' (60'), **TS** M10 V11 P12 A13 E14 (6), **ML** 9, **AL** caòtic, **PX** 500, **NA** 0 (2d4), **TT** I \+ pells (5.000 po)

Llop de 8 peus de llarg de pells platejades i ulls d'un blau pàl·lid com el glaç. És malèvol i força intel·ligent. Habita en climes freds.

\- **Alè gelat:** tothom a 10 peus del seu morro pateix dany, cal superar una ***tirada de salvació contra alè*** per la meitat. Pot repetir aquest atac cada deu assalts.

\- **Invulnerabilitat:** als atacs basats en el fred.

\- **Vulnerabilitat:** al foc, rep un punt de dany extra per cada dau de dany basat en el foc.

#### Llop terrible

**CA** 13, **DC** 4+1 (19 pc), **AT** 1×mossegada (2d4), **BA** \+4, **MV** 150' (50'), **TS** M12 V13 P14 A15 E16 (2), **ML** 8, **AL** neutral, **PX** 125, **NA** 1d4 (2d4), **TT** cap

Els llops terribles generalment tenen el pèl amb clapes grises o negres, fan uns 9 peus de llarg i pesen al voltant de les 800 lliures. Són animals intel·ligents i astuts que habiten en coves, a les muntanyes i als boscos.

\- **Genets:** els goblins de vegades els entrenen com a muntura.

#### Llot gris

**CA** 11, **DC** 3\* (13 pc), **AT** 1×tocar (2d8), **BA** \+2, **MV** 10' (3'), **TS** M12 V13 P14 A15 E16 (2), **ML** 12, **AL** neutral, **PX** 50, **NA** 1 (1), **TT** cap

Els llots grisos són criatures amorfes que viuen en àrees subterrànies, recorrent cavernes, ruïnes i masmorres a la recerca de matèria orgànica, viva o morta. Un llot gris pot créixer fins a un diàmetre de 10 peus i un gruix d'unes 6 polzades i un espècimen típic pesa unes 700 lliures. Són difícils de veure perquè es camuflen amb les roques, a banda d'una pedra molla poc més es pot veure.

Un llot gris segrega un àcid digestiu que ràpidament dissol la matèria orgànica i el metall, però no la pedra. Després de colpejar amb èxit, ell llot s'adherirà a la criatura atacada causant 2d8 punts de dany per assalt automàticament. Les armadures normals (no màgiques) o la roba es dissolen i es tornen inútils immediatament. Les armes de metall o de fusta no màgica que colpegen un llot gris també es dissolen immediatament. Les armes, armadures i roba màgica resisteixen un torn i llavors es dissolen.

\- **Invulnerabilitat:** a foc i al fred.

#### Mercader

**CA** 14, **DC** 1 (4 pc), **AT** 1×arma (1d6 o per arma), **BA** \+0, **MV** 90' (30'), **TS** M12 V13 P14 A15 E16 (1), **ML** varia, **AL** neutral, **PX** 10, **NA** 0 (1d20), **TT** A

Traginers organitzats que viatgen entre assentaments en caravanes ben armades per comprar i vendre productes comercials, per exemple or, joies, seda, espècies, vi, etc.

\- **Armes:** espasa i daga.

\- **Muntures:** cavalls, camells o mules segons el terreny. 

\- **Carros:** dos per mercader estirats per cavall, mules o camells.

\- Guardaespatlles: per cada mercader quatre guerrers de primer nivell, CA 15 amb ballestes, espases i dagues.

\- **Tinent:** per cada cinc mercaders hi ha dos tinents, guerrers de 2n o 3r nivell amb el mateix equipament que els guardes.

\- **Capità:** els guardes són dirigits per un guerrer de 5è nivell equipat igual que les guardes.

\- **Animals de refresc:** duen 1d12 cavalls, mules o camells extres.

\- **Tresor:** cal reduir-lo si hi ha menys de 10 mercaders en el grup.

#### Micèlic

**CA** 10, **DC** 1 (4 pc), **AT** 1×mans garrot (1d4), **BA** \+0, **MV** 90' (30'), **TS** M12 V13 P14 A15 E16 (1), **ML** 8, **AL** legal, **PX** 10, **NA** 1d12 (2d10×10), **TT** N×2

Aquests són petits humanoides d'uns 4 peus d'alçada emparentats amb els fongs i els bolets, amb un cos llarg i prim coronat per un cap amb una forma molt semblant a la del capell d'un bolet. Quan es deixen veure en destaca els estranys ulls brillants. No tenen boca, però es comuniquen telepàticament (fins a 120 peus). Habiten en cavernes sense llum en les profunditats de l'inframon.

\- **Sensibilitat a la llum:** quan es troben sota una llum intensa (la llum del dia, o l'encanteri ***llum contínua***), pateixen una penalització de \-2 a les tirades d'atac i de \-1 a la classe d'armadura.

\- **Líder:** els grups de 10 o més són dirigits per un individu més alt (6 peus) amb **DC** 3 (13 pc), **PX** 50 que pot llançar un esprai d'espores, tres cops per dia, a objectius fins a 20 peus. Les víctimes han de superar una ***tirada de salvació contra metzina*** o restar totalment passius, incapaces de moure's durant tres assalts.

\- **Rei:** en un cau hi ha un governant, és un individu alt (10 peus) amb **DC** 6 (27 pc) i **PX** 725\. Sis cops per dia, pot llançar un esprai d'espores contra objectius a 20 peus. Les víctimes han de superar una ***tirada de salvació contra metzina*** o bé restar totalment passius durant sis assalts o patir al·lucinacions durant 6 torns;  
 tira 1d6:

**1-2:** la víctima fuig aterrida.

**3-4:** s'encongeix i balbuceja

**5-6:** intenta matar a la criatura més propera. 

\- **Zombis fúngics:** el cau està guardat per 1d6 zombis animats pel rei. Es comporten com els zombis encara que el seu aspecte pugui ser diferent, però no són no-morts i no poden ser expulsats pels clergues o els paladins.

#### Mímic

**CA** 13, **DC** 9\* (40 pc), **AT** 1×pseudopodi (3d4), **BA** \+7, **MV** 30' (10'), **TS** M10 V11 P12 A13 E14 (5), **ML** 9, **AL** neutral, **PX** 1.600, **NA** 1 (0), **TT** cap

Monstres semi intel·ligents que poden canviar de forma i prendre l'aspecte d'objectes inanimats. Per exemple, portes, cofres, miralls, estàtues, etc. 

\- **Atac:** resta quiet i tan sols ataca quan és tocat, llavors fueteja i atrapa amb el seu pseudopodi a la víctima.

\- **Cola:** qualsevol cosa que toqui al mímic queda atrapat ràpidament per la cola que traspua i tan sols es pot alliberar matant al mímic.

\- **Sensibilitat a la llum:** quan es troba sota una llum intensa (la llum del dia, o l'encanteri llum contínua), pateix una penalització de \-2 a les tirades d'atac i de \-1 a la classe d'armadura.

#### Mòmia

**CA** 16, **DC** 5+1\* (23 pc), **AT** 1×toc (1d12+malaltia), **BA** \+5, **MV** 60' (20'), **TS** M10 V11 P12 A13 E14 (5), **ML** 12, **AL** caòtic, **PX** 400, **NA** 1d4 (1d12), **TT** D

Les mòmies són monstres no-morts, cadàvers preservats embolicats amb teles de lli, animats per mitjà dels designis foscos de déus del desert oblidats, d'antics cultes o el castic a criminals de pobles perduts.

La majoria fan de 5 a 6 peus d'alçada, pesen unes 120 lliures i s'acostumen a trobar en ruïnes, complexos subterranis i en tombes.  
Com la majoria dels no-morts no fan soroll en moure's, són invulnerables als encanteris ***dormir***, ***encisar*** i ***retenir*** i als efectes que només afecten les criatures vives (per exemple, les metzines). Tan sols prenen dany dels encanteris, el foc (que fa el doble de dany) o les armes màgiques (que només fan la meitat de dany). Els ferits pels atacs d'una mòmia contrauran la putrefacció de la mòmia, una malaltia que evita la curació normal o màgica; un encanteri de curar malaltia s'ha d'aplicar a la víctima abans que ell o ella torni a poder recuperar punts de cop.

\- **Terror:** qualsevol que vegi la mòmia ha de superar una ***tirada de salvació contra paràlisis*** o restar paralitzat incapaç de fer cap acció fins que la mòmia ataqui o quedi fora de la seva vista.

\- **Malaltia:** qualsevol que la toqui ha de superar una tirada de ***salvació contra metzina*** o contraure la ***corrupció de les mòmies***. Aquesta és una malaltia degenerativa que primer es manifesta impedint la curació (la màgica és totalment ineficaç i la natural es redueix a 1 pc per descans llarg). Al cap de set dies es comença a perdre un punt de ***carisma*** per setmana a mesura que la pell es torna putrefacte i ennegrida i quan el carisma del personatge es redueix a zero llavors mor. La infecció només es pot eliminar amb l'encanteri ***curar malalties***.

#### Ofídic (home serp)

**CA** 15, **DC** 6\* (27 pc), **AT** 1×mossegada (1d10+metzina) o 1×arma (1d6 o per arma), **BA** \+5, **MV** 90' (30'), **TS** M10 V11 P12 A13 E14 (6), **ML** 8, **AL** caòtic, **PX** 500, **NA** 1d4 (2d10), **TT** C

Monstres depravats amb cos sinuós, cua i el cap d'una serp gegant amb el cos i els braços coberts  
d'escates. Capturen a altres criatures per menjar-se  
les o sacrificar-les en rituals en favor dels seus  
mestres demoníacs. Habiten en jungles.

\- **Mossegada:** cal superar una tirada  
de ***salvació contra metzina*** o morir en 1d6 torns.

\- **Resistència màgica:** bonificació \+4 a totes  
les tirades de salvació contra màgia.

\- **Xaman:** per cada 10, n'hi ha un que té  
l'habilitat de llançar encanteris com un clergue de 5è nivell.

\- **Cultes:** de vegades es troben entre cultes humans que adoren a les serps.

#### Ogre

**CA** 14, **DC** 4+1 (19 pc), **AT** 1×garrot (1d10), **BA** \+4, **MV** 90' (30'), **TS** M10 V11 P12 A13 E14 (4), **ML** 10, **AL** caòtic, **PX** 125, **NA** 1d6 (2d6), **TT** C+1.000 po

Apareixen com a humans grans i molt lletjos, els adults fan de 9 a 10 peus d'alçada, pesen entre 600 i 650 lliures i tenen la pell d'un color entre groc i marró apagat. La seva indumentària consisteix en pells pudents i mal adobades que van afegint en capes accentuant-la ja per si repel·lent pròpia olor natural. Són brutals i agressius, però també molt mandrosos, generalment utilitzant grans garrots, destrals o llances atacant directament. 

\- **Sac:** fora del cau porta un sac  
amb 1d6 × 100 po.

\- **Odi als neandertals:** els atacaran sense pensar-s'ho gens.

#### Orc

**CA** 13, **DC** 1 (4 pc), **AT** 1×arma (1d6 o per arma), **BA** 0, **MV** 120' (40'), **TS** M12 V13 P14 A15 E16 (1), **ML** 6, **AL** caòtic, **PX** 10, **NA** 2d4 (1d6×10), **TT** D

Aquests són humanoides grotescs amb orelles de llop, ulls vermellosos, el nas truncat i arromangat, cabell negre (però molt poc pel corporal) força inclinats al combat, el pillatge, el saqueig i la dominació. Un adult fa una mica més de 6 peus d'alçada, pesa unes 210 lliures. Acostumen a vestir amb colors vius que molts considerarien desagradables, com el vermell-sang, el groc-mostassa o el malva, i utilitzen tota mena d'armes i armadures escamotejades dels camps de batalla.

Les diferents tribus sovint lluitaran entre elles a menys que els seus líders ho impedeixin i parlen el seu propi idioma rústic i senzill, però molts també parlen el comú o el goblinès.

\- **Infravisió:** amb un abast de 60 peus.

\- **Odi al sol:** penalització \-1 a les tirades d'atac a ple sol.

\- **Armes:** prefereixen destrals, garrots, llances o espases, i tan sols els líders poden fer servir ballestes o catapultes.

\- **Líder:** els grups els dirigeix un individu amb **DC** 2 (8 pc), **PX** 20 i \+1 al dany que ha derrotat a tots els altres i els empeny a lluitar, bonificador \+2 a la moral del grup. 

\- **Cap dels orcs:** amb **DC** 4 (15 pc), **PX** 75 i bonificació \+2 al dany.

\- **Companys gegants:** per cada 20 orcs hi ha una probabilitat d'1-en-6 que també hi hagi un ogre acompanyant-los i una probabilitat d'1-en-10 que hi hagi un trol vivint amb ells en un cau.

#### Osgo

**CA** 14, **DC** 3+1 (14 pc), **AT** 1×arma (2d4 o arma+1), **BA** \+3, **MV** 90' (30'), **TS** M12 V13 P14 A15 E16 (3), **ML** 9, **AL** caòtic, **PX** 50, **NA** 2d4 (5d4), **TT** B

Semblen uns enormes goblins peluts de fins a 6 peus d'alçada. Els seus ulls acostumen a ser d'un color marró fosc i es mouen molt silenciosament (sorprenen amb una probabilitat de 3-en-6). Són salvatges i sovint assetgen d'altres humanoides més petits.

Els osgos prefereixen emboscar als oponents i quan cacen envien exploradors per davant del grup principal. Els atacs dels osgos es coordinen i les seves tàctiques són brillants.

Per moure's furtivament i en silenci han de portar armadura de cuir (ja inclosa en la CA).

\- **Infravisió:** amb un abast de 60 peus.

\- **Dany:** obtenen una bonificació \+1 al dany per la seva força.

#### Ossos

Els ossos ataquen amb les seves urpes, abraçant i mossegant. Una tirada d’atac amb èxit per a totes dues urpes indica un atac d'abraçada que infligeix 2d8 punts de dany addicionals. Tots els ossos són molt difícils de matar; són capaços de moure's i atacar en un últim assalt addicional quan han perdut tots els punts de cop.

#### Os bru

**CA** 13, **DC** 5 (22 pc), **AT** 2×urpes (1d4), 1×mossegada (1d8), **BA** \+4, **MV** 120' (40'), **TS** M12 V13 P14 A15 E16 (2), **ML** 8, **AL** neutral, **PX** 175, **NA** 1 (1d4), **TT** U

Aquest carnívor enorme pesa més de 1.800 lliures i fa gairebé 9 peus d'altura quan s'alça sobre les seves potes posteriors. És molt temperamental i territorial.

#### Os negre

**CA** 13, **DC** 4 (18 pc), **AT** 2×urpes (1d3), 1×mossegada (1d6), **BA** \+3, **MV** 120' (40'), **TS** M12 V13 P14 A15 E16 (2), **ML** 7, **AL** neutral, **PX** 75, **NA** 1d4 (1d4), **TT** U

L'os negre és un omnívor que viu en els boscos i normalment no és perillós; a menys que un intrús amenaci als seus cadells o estigui afamat. Pot ser de color totalment negre o barrejat amb ros o canyella i rarament mesura més de 5 peus.

#### Os òliba o os mussol

**CA** 14, **DC** 5 (22 pc), **AT** 2×urpes (1d8) o 1×mossegada (1d8), **BA** \+4, **MV** 120' (40'), **TS** M12 V13 P14 A15 E16 (3), **ML** 9, **AL** neutral, **PX** 175, **NA** 1d4 (1d4), **TT** C

Aquests s'assemblen a ossos amb cara d'òliba, amb un bec gran i fort. La seva pell varia en color des d'un marró-negre a un marró groguenc i el bec és d'un color marfil apagat. Un adult pot alçar-se fins a 8 peus i pesar fins a 1.500 lliures. Es poden trobar en boscos frondosos i a sota terra, i els aventurers que han sobreviscut als encontres amb la criatura sovint parlen de la bogeria bestial que es destil·la dels seus ulls rojos, són molt agressius i brutals.

Lluiten d'una manera molt semblant a la dels ossos i quan colpegen amb les dues urpes en el mateix assalt fan l'atac d'abraçada amb 2d8 punts de dany addicionals.

#### Púding negre

**CA** 13, **DC** 10\* (45 pc), **AT** 1×tocar (3d8), **BA** \+8, **MV** 60' (20'), **TS** M10 V11 P12 A13 E14 (5), **ML** 12, **AL** neutral, **PX** 1.600, **NA** 1 (0), **TT** cap

Els púdings negres són criatures amorfes que només viuen per menjar. Habiten les àrees subterrànies a tot el món, recorrent cavernes, ruïnes i masmorres en la recerca de matèria orgànica, viva o morta. Ataquen a qualsevol criatura que es trobin, atrapant-la amb pseudòpodes o simplement engolint-la amb el seu cos, que segreguen àcids per capturar i digerir la presa. Els àcids consumeixen els metalls i la fusta en un torn. També poden modificar la seva forma per travessar parets passant per forats petits o esquerdes, i es poden moure tant per terra com pels sostres. 

Quan és atacat amb armes convencionals, tant normals com màgiques o amb encanteris o efectes basats en l'electricitat, llavors es dividirà en dos; el DJ ha de repartir els DC originals amb un mínim de 2 DC per tros, un púding negre amb 2 DC simplement no l'afecta aquests atacs i ja no es divideix més.

Els atacs de fred o de gel no el perjudiquen, però el paralitzen durant un assalt per cada dau de dany que fa normalment. Les altres formes d'atac l'afecten i el mètode preferit normalment implica foc.

El púding negre típic mesura 10 peus d'alçada i 2 peus de gruix, i pesa unes 10.000 lliures, però sovint es troben púdings negres més petits, segurament com a resultat de la divisió descrita anteriorment.

#### Rata

**CA** 10, **DC** 1 pc, **AT** 1×mossegada per grup (1d6+malaltia), **BA** \+0, **MV** 60' (20') / 30' (10') nadant, **TS** M14 V15 P16 A17 E18 (HN), **ML** 5, **AL** neutral, **PX** 5, **NA** 5d10 (2d10), **TT** L

Aquests rosegadors omnívors prosperen gairebé en qualsevol lloc, ataquen en grup i cada punt de dany en redueix la mida.

\- **Malaltia:** la mossegada té una probabilitat d'1-en-20 d'infectar (***tirada de salvació contra metzina***). La malaltia té una probabilitat d'1-en-4 de ser mortal en 1d6 dies o en cas contrari la víctima està malalta i incapacitada durant un mes

\- **Por al foc:** fugen del foc a menys que siguin forçades a lluitar en una invocació.

\- **Nedar:** són unes nadadores excel·lents i poden atacar a l'aigua sense penalització.

\- **Bandada:** cada grup de 5 a 10 rates ataca com una sola entitat, cada grup fa una sola tirada d'atac contra una única criatura.

\- **Envoltar:** les criatures atacades han de superar una ***tirada de salvació contra mort*** o caure per terra i incapaces d'atacar fins que es tornin a aixecar.

#### Rata gegant

**CA** 12, **DC** ½ (2 pc), **AT** 1×mossegada (1d3+malaltia), **BA** \+0, **MV** 120' (40') / 60' (20') nedant, **TS** M12 V13 P14 A15 E16 (1), **ML** 8, **AL** neutral, **PX** 5, **NA** 3d6 (3d10), **TT** C

Les rates gegants són principalment carronyaires, però atacaran per defensar els seus nius i territoris. Pot arribar a fer fins a 4 peus de llarg i pesar més de 50 lliures. Una rata gegant sola o un grup petit (fins a quatre), generalment serà cautelosa, però els grups més grans ataquen sense por, mossegant i clavant els seus forts incisius.

\- **Malaltia:** la mossegada té una probabilitat d'1-en-20 d'infectar (***tirada de salvació contra metzina***). La malaltia té una probabilitat d'1-en-4 de ser mortal en 1d6 dies o en cas contrari la víctima està malalta i incapacitada durant un mes

\- **Por al foc:** fugen del foc a menys que siguin forçades a lluitar en una invocació.

\- **Nedar:** són unes nadadores excel·lents i poden atacar a l'aigua sense penalització.

#### Ratpenat

**CA** 13, **DC** 1 pc, **AT** 1×grup (confusió), **BA** \-1, **MV** 9' (3') / 120' (40') volant, **TS** M14 V15 P16 A17 E18 (HM), **ML** 6, **AL** neutral, **PX** 5, **NA** 1d100 (1d100), **TT** cap

Les ratapinyades són mamífers voladors nocturns, petits i insectívors. Tenen un sonar natural que els permet viure en la foscor que a efectes del joc es tracta aquesta habilitat com la infravisió.

Un grup de ratpenats de mida normal no té cap atac efectiu (almenys en termes de fer dany), però volant aparentment a l'atzar al voltant d'una criatura la pot confondre. Una criatura estarà confusa quan 10 ratpenats revolotegin al seu voltant, patint una penalització de \-2 en totes les tirades d'atac i salvació.

#### Ratpenat gegant

**CA** 13, **DC** 2 (9 pc), **AT** 1×mossegada (1d4), **BA** \+1, **MV** 30' (10') / 180' (60) volant, **TS** M12 V13 P14 A15 E16 (1), **ML** 8, **AL** neutral, **PX** 20, **NA** 1d10 (1d10), **TT** cap

Tenen les mateixes capacitats sensorials que els ratpenats de mida normal, però molt més grans (amb una envergadura de 15 peus i pesen unes 200 lliures) i són capaços d'atacar els aventurers, ja que són carnívors.

#### Sangonera gegant

**CA** 12, **DC** 6 (27 pc), **AT** 1×mossegada (1d6+drenatge), **BA** \+5, **MV** 90' (30'), **TS** M12 V13 P14 A15 E16 (3), **ML** 10, **AL** neutral, **PX** 275, **NA** 0 (1d4), **TT** cap

Aquestes criatures, com cucs llefiscosos, xucla-sang que viuen en hàbitats aquàtics tan d'aigua dolça com salada, neta com estancada, es poden trobar varietats de sangoneres gegants en tots els ambients humits. Tanmateix, només un veritable expert en sangoneres pot distingir-ne els diferents tipus. Els exemplars mitjans acostumen a fer entre 4 i 6 peus de llargada.

Quan la bestiola fa un atac amb èxit s'adhereix a la víctima i li xucla la sang, causant un dany addicional de 1d6 a cada assalt fins que la víctima o la sangonera mori que és l'única manera d'eliminar la sangonera.

#### Trol

**CA** 15, **DC** 6+3\* (30 pc), **AT** 2×urpes (1d6), 1×mossegada (1d10), **BA** \+6, **MV** 120' (40'), **TS** M10 V11 P12 A13 E14 (6), **ML** 10 (8), **AL** caòtic, **PX** 650, **NA** 1d8 (1d8), **TT** D

Un adult típic fa una alçada de 9 peus, pesa 500 lliures i la seva pell gomosa és de color verd molsa, clapejat de verd-gris, o gris pútrid. Els cabells solen ser de color verd negre o gris ferro, no tenen gènere i el seu mètode de reproducció és un misteri.

Els trols caminen verticalment, però es mouen ajupits endavant amb les espatlles caigudes i la seva marxa és desigual, quan corren els pengen els braços i els arrosseguen per terra, però tot i semblar maldestres, en realitat són molt àgils. El valor de moral baix (entre parèntesis) s'utilitza quan el trol s'enfronta a atacants armats amb foc o àcid.

Quan un trol perd una part del cos o una de les extremitats, aquesta torna a créixer en un torn; o bé la criatura pot connectar el membre tallat instantàniament aguantant-lo sobre el monyó.

Són unes criatures odioses, que gaudeixen del combat i el vessament de sang. Tot i que pot fer servir fàcilment diverses armes, prefereixen experimentar la sensació de la carn esquinçada per les seves urpes i dents.

\- **Regeneració:** tres assalts després de ser danyat comença a recuperar 3 pc per assalt i les ferides es tanquen.

\- **Tornar de la mort:** quan és reduït a 0 punts de cop començarà a regenerar-se en 2d6 assalts i tornarà a lluitar.

\- **Foc i àcid:** no pot regenerar el dany d'aquesta mena i és l'única manera de matar un trol permanentment.

#### Uarg

**CA** 14, **DC** 5+3 (25 pc), **AT** 1×mossegada (3d6), **BA** \+5, **MV** 180' (60'), **TS** M10 V11 P12 A13 E14 (5), **ML** 10, **AL** neutral, **PX** 350, **NA** 1d4 (2d4), **TT** cap

Semblant a un llop, però més gran, més ferotge i més intel·ligent; entén un idioma rudimentari propi. Són eficaços contra la cavalleria, perquè els cavalls els temen i els genets de uarg queden bastant baixos com per a acoltellar els seus ventres, derrocant als genets que són atacats pel uarg.

El seu origen és incert, ja qui creu que són descendents d'homes llop que van participar en els experiments d'un antic mag maligne o que és la progènie entre orcs i homes llop.

\- **Genets:** són aliats dels orcs, a qui els permeten muntar sobre les seves esquenes en la batalla.

#### Víbria

**CA** 16, **DC** 7\* (31 pc), **AT** 1×mossegada (2d8), 1×fibló (1d6+metzina), **BA** \+6, **MV** 90' (30') / 240' (80') volant, **TS** M10 V11 P12 A13 E14 (4), **ML** 9, **AL** caòtic, **PX** 850, **NA** 1d2 (1d6), **TT** E

La víbria és un enorme llangardaix volador, un cosí llunyà dels dracs, amb un fibló verinós en la seva cua. El seu cos és d'un color marró fosc tirant cap gris, pesa aproximadament una tona, fa uns 15 peus de llarg (la meitat d'aquesta llargada és la cua) i la seva envergadura d'ales és d'uns 20 peus.

La seva forma s'acosta més a la dels ratpenats que la dels llangardaixos amb tan sols dues potes (els dracs en tenen quatre) i dues ales.

Les víbries tenen només una intel·ligència animal, però són excel·lents depredadors amb bones capacitats de caça. En atacar, faran un fort xiulet o, de vegades, un rugit profund molt semblant al d'un al·ligàtor.

Les víbries ataquen gairebé qualsevol cosa que no sigui òbviament més poderosa que elles mateixes, es llança en picat des de l'aire i llavors mossegar la presa.

Qualsevol criatura colpejada pel fibló ha de superar una ***tirada de salvació contra metzina*** o morir.

#### Xisclador

**CA** 12, **DC** 3 (13 pc), **AT** cap, **BA** \+0, **MV** 9' (3'), **TS** M12 V13 P14 A15 E16 (1), **ML** 12, **AL** neutral, **PX** 35, **NA** 1d8 (0), **TT** cap

Un xisclador és un gran bolet semimòbil, de 3 a 5 peus d'altura i aproximadament el mateix de diàmetre, que emet un soroll fort com a mecanisme de defensa.

Viuen en llocs foscos i subterranis, en general són de diferents tons de color porpra i no té cap mena d'atac directe, però exploten els monstres errants al seu voltant atraient-los emetent el seu xiscle. 

El moviment en un radi de 30 peus o una font de llum en un radi de 60 peus activa el xiscle del fong, que és un so agut i estrident que dura 1d3 assalts i atreu les criatures properes que estiguin disposades a investigar-ho. Algunes criatures que viuen a prop dels xiscladors aprenen que el soroll del fong significa que hi ha menjar a la vora. En termes de joc, el DJ hauria de tirar per un monstre errant (que pot arribar en 2d6 assalts) a cada assalt que crida un xisclador.

#### Zombi

**CA** 11, **DC** 2 (9 pc), **AT** 1×arma (1d8 o per arma), **BA** \+1, **MV** 60' (20'), **TS** M12 V13 P14 A15 E16 (1), **ML** 12, **AL** caòtic, **PX** 20, **NA** 2d4 (4d6), **TT** cap

Els zombis són cadàvers de criatures humanoides, en general molt lents, però que es mouen en silenci i són molt forts, cal trossejar-los literalment per "matar-los" i sempre lluiten fins a mort.

Un zombi mai té la iniciativa i sempre actua l'últim de cada assalt i tan sols pren la meitat del dany de les armes contundents i només un punt de les fletxes, trets o pedres de fona (més qualsevol avantatge màgic). Igual que molts no-morts, poden ser expulsats pels clergues i són invulnerables als encanteris ***dormir***, ***encisar*** i ***retenir***. Com que no són éssers sensibles, cap forma de llegir la ment serveix de res contra ells.